PRZEDMOWA

Odkąd 7 nawyków skutecznego działania ukazało się po raz pierwszy, w świecie zaszły
dramatyczne zmiany. Życie stało się bardziej złożone, bardziej stresujące, bardziej
wymagające. Przeszliśmy z Ery Industrialnej do Ery Informacji – ze wszystkimi
najważniejszymi konsekwencjami. W życiu osobistym, rodzinnym i zawodowym stajemy
dziś przed problemami i wyzwaniami, jakich dziesięć czy dwadzieścia lat temu nie
sposób było sobie nawet wyobrazić. Wyzwania te nie tylko stanowią nowy rząd
wielkości, ale są też zupełnie nowego rodzaju.
Tak radykalne zmiany zachodzące w społeczeństwie, jak również przemiany w
przetwarzanym cyfrowo globalnym rynku rodzą niezwykle ważkie pytanie, z którym
bardzo często się spotykam: „Czy siedem nawyków skutecznego działania jest
aktualnych dzisiaj?" I dalej: „Czy będą aktualne za dziesięć, dwadzieścia, pięćdziesiąt,
sto lat?" Moja odpowiedź brzmi: im większe zachodzą zmiany i trudniejsze piętrzą się
przed nami wyzwania, tym bardziej aktualne stają się owe nawyki. Nasze problemy i
bolączki są uniwersalne i coraz bardziej się wzmagają, a ich rozwiązania są i zawsze
będą oparte na uniwersalnych, ponadczasowych i oczywistych zasadach wspólnych
wszystkim trwałym, prosperującym społecznościom w dziejach świata. Nie wymyśliłem
ich i nie mogę ich sobie przypisać. Zwyczajnie zidentyfikowałem je i nadałem im
uporządkowaną strukturę.
Jedną z najgłębszych nauk, jakie przyniosło mi życie, jest spostrzeżenie, że jeżeli pragnie
się zrealizować swoje największe ambicje i pokonać najpoważniejsze przeszkody, należy
znaleźć i zastosować zasadę albo prawo natury, któremu podlegają pożądane rezultaty.
Zasadę tę można spożytkować na różne sposoby, w zależności od naszych
indywidualnych możliwości, talentu i kreatywności, lecz w ostatecznym rozrachunku
powodzenie każdego przedsięwzięcia wynika z harmonijnego współdziałania z zasadami,
z którymi owo powodzenie jest powiązane.
Wielu ludzi nie myśli w taki sposób, przynajmniej świadomie. Po prawdzie coraz

częściej można się przekonać, że oparte na zasadach rozwiązania wyraźnie kontrastują z
powszechną praktyką i sposobem myślenia kultury masowej. Pozwolę sobie zilustrować
ów kontrast kilkoma najbardziej powszechnymi wyzwaniami, przed jakimi obecnie
stoimy.

Lęk i brak poczucia bezpieczeństwa. Tak wielu współczesnych ludzi boryka się z lękiem.
Obawiają się o przyszłość. Czują się wiecznie zagrożeni w miejscu pracy. Boją się, że
stracą pracę i nie będą w stanie zapewnić utrzymania rodzinie. Ta bezbronność
niejednokrotnie sprzyja rezygnacji, zgodzie na życie bez podejmowania ryzyka i
uzależnienie od innych w pracy i w domu. Powszechną w naszej kulturze odpowiedzią na
ten problem jest coraz większa niezależność. „Skoncentruję się na sobie i na tym, co
mnie dotyczy. Będę wykonywać swoją pracę, będą ją wykonywać dobrze, a po pracy
zajmować się tym, co mnie naprawdę cieszy". Niezależność jest istotną, wręcz
fundamentalną wartością i niebagatelną zdobyczą. Sęk jednak w tym, że żyjemy w
świecie współzależności, a nasze najważniejsze dokonania wymagają związanych z nią
umiejętności, znacznie przekraczających nasze obecne możliwości.

„Chcę to mieć teraz, zaraz". Ludzie pragną różnych rzeczy i chcą je mieć natychmiast.
„Chcę mieć pieniądze. Chcę mieć ładny, duży dom, dobry samochód, najlepszą
rozrywkę. Chcę to wszystko mieć i na to zasługuję". Jakkolwiek we współczesnym
„społeczeństwie kart kredytowych" łatwo przychodzi brać teraz, a płacić później,
ekonomiczna rzeczywistość w końcu daje o sobie znać i przypomina nam, czasem dość
boleśnie, że nasze zakupy nie mogą przewyższać naszej zdolności wytwarzania.
Udawanie, że jest inaczej, jest szkodliwe. Prawa rynku są nieubłagane i surowe. Nie
wystarcza już ciężka praca. Przy oszałamiającym tempie zmian technologicznych oraz
powodowanym globalizacją rynków i techniki wzroście konkurencji już nie tylko
musimy być gruntownie wykształceni – musimy się nieustannie dokształcać zmieniać.
Musimy rozwijać nasz umysł i bezustannie doskonalić nasze umiejętności, inwestować w
ich rozwój, aby nie trafić na boczny tor. W pracy szefowie domagają się wyników i mają
ku temu uzasadnione powody. Konkurencja jest zażarta i gra toczy się o przetrwanie.
Potrzeba wytwarzania dziś jest współczesną rzeczywistością i reprezentuje wymogi

kapitału, lecz prawdziwą drogą do sukcesu jest równowaga i rozwój. Być może jesteś w
stanie sprostać kwartalnym założeniom, lecz prawdziwe pytanie brzmi: Czy podejmujesz
niezbędne inwestycje, które potwierdzą i zwiększą ten sukces za rok, pięć czy dziesięć
lat? Nasza kultura i Wall Street wspólnie głośno żądają wyników na dziś. Nie wolno
jednak ignorować zasady równoważenia konieczności sprostania wymogom dnia
dzisiejszego i inwestowania w zdolności, które zapewnią sukces jutro. To samo dotyczy
zdrowia, małżeństwa, związków rodzinnych i potrzeb wspólnoty.

Wina i cierpiętnictwo. Gdy tylko powstaje problem, zaraz znajduje się też winowajca.
Społeczeństwo nałogowo przypisuje sobie rolę ofiary. „Gdyby tylko mój szef nie był
takim idiotą, co to tylko cię kontroluje i kontroluje... Gdybym tylko nie urodził się w tak
ubogiej rodzinie... Gdybym tylko mieszkał w lepszym miejscu... Gdybym tylko nie
odziedziczył tak wybuchowego charakteru po ojcu... Gdyby tylko dzieci tak się nie
buntowały... Gdyby tylko ciągle nie mylili zamówień... Gdyby tylko przemysł tak nie
szwankował... Gdyby tylko nasi ludzie nie byli tacy leniwi i bez zapału... Gdyby tylko
moja żona była bardziej wyrozumiała... Gdyby... Gdyby..." Obarczanie winą wszystkich i
wszystkiego za nasze problemy i trudności jest pewnie normą i może przynieść chwilowe
ukojenie, przykuwa nas jednak do tych problemów. Pokażcie mi kogoś, kto miałby dość
pokory, by przyjąć o d p o w i e d z i a l n o ś ć za swoją sytuację i dość odwagi, by
podjąć i n i c j a t y w ę i zrobić wszystko, co konieczne, by w twórczy sposób pokonać
– lub ominąć – trudności, a ja wam pokażę szczyt potęgi wolnego wyboru.

Beznadzieja. Dziećmi poczucia winy są cynizm i beznadzieja. Jeżeli ulegamy
przeświadczeniu, że jesteśmy ofiarami okoliczności, i poddajemy się ciężkiemu jarzmu
determinizmu, tracimy wówczas nadzieję, tracimy zapał i popadamy w stan rezygnacji i
marazmu. „Jestem pionkiem, marionetką, trybikiem w wielkiej machinie i nic na to nie
mogę poradzić. Powiedzcie mi zwyczajnie, co mam robić". Czuje się tak wielu bystrych,
utalentowanych ludzi, których trapią różne postaci zniechęcenia i wywołana tym
depresja. Kultura masowa odpowiada cynizmem: „Obniż swoje życiowe oczekiwania tak
bardzo, by już nikt ani nic nie było w stanie cię rozczarować". Z takim podejściem
kontrastuje zasada rozwoju i nadziei wynikająca z odkrycia, że „to ja jestem twórczą siłą

mojego życia".

Brak życiowej równowagi. Życie w rozdzwonionym telefonami komórkowymi
społeczeństwie staje się coraz bardziej złożone, wymagające, stresujące i absolutnie
wyczerpujące. Dlaczego jest tak, że przy wszystkich naszych wysiłkach, by odpowiednio
zarządzać czasem, więcej robić, więcej być i osiągać coraz większą wydajność dzięki
cudom współczesnej techniki, nieustannie znajdujemy się w ferworze poczynań
nieistotnych, podporządkowując temu zdrowie, rodzinę, prawość i mnóstwo innych
rzeczy, które są w naszej pracy najważniejsze? Problemem nie jest nasza praca, która jest
przecież motorem życia. Nie jest nim też złożoność ani zmiany. Problemem jest to, że
współczesna kultura mówi „zaczynaj pracę wcześniej, kończ później, bądź bardziej
wydajny, poświęć się na rzecz tu i teraz" – tymczasem nie przyniesie to równowagi i
spokoju umysłu właściwych temu, kto uświadamia sobie swoje najwyższe priorytety i
żyje skupiony na nich.

„Co ja z tego będę mieć?" Nasza kultura uczy, że jeśli pragniemy coś w życiu osiągnąć,
powinniśmy troszczyć się tylko o siebie. Powiada: „Życie to gra, wyścig, konkurs i
lepiej, żebyś w nim zwyciężył". Szkolnych kolegów, kolegów z pracy, nawet członków
rodziny postrzega się jako rywali – im bardziej im się uda, tym mniej zostanie dla ciebie.
Oczywiście usiłujemy wydawać się szczodrzy i cieszyć sukcesami innych, ale prywatnie
wielu z nas zamartwia się powodzeniem innych. Wiele z największych rzeczy w dziejach
naszej cywilizacji osiągnięto dzięki niezależnej woli niezłomnego serca. Lecz największe
szansę i nieskończone dokonania Ery Informacji zarezerwowane są dla tych, którym uda
się opanować sztukę działania jako „my". Prawdziwą wielkość osiągnie twórczy umysł,
który pracuje bezinteresownie – we wspólnym poszanowaniu, d l a wspólnego dobra.

Pragnienie zrozumienia. Chyba żadna z potrzeb ludzkiego serca nie jest tak wielka jak
potrzeba bycia zrozumianym – mówienia głosem, który jest słyszany, szanowany i
ceniony – a więc, wywierania wpływu. Większość ludzi sadzi, że kluczem do tego jest
komunikacja – jasne przedstawianie swojego zdania i przekonująca mowa. Tymczasem,
jeśli się nad tym dobrze zastanowić, czy nie jest czasem tnk, że kiedy inni do ciebie

mówią, zamiast rzeczywiście słuchać i starać się ich zrozumieć, często przygotowujesz
sobie już odpowiedź? Wywieranie wpływu zaczyna się naprawdę wtedy, gdy inni czują,
że ty ulegasz ich wpływowi, kiedy czują, że ich rozumiesz, że wysłuchałeś ich do końca i
z całą uwagą, i że jesteś otwarty. Jednak większość ludzi jest zbyt wrażliwa
emocjonalnie, by słuchać naprawdę – aby zawiesić swoje plany na wystarczająco długo,
by się skupić na rozumieniu, zanim zakomunikują, co sami mają do powiedzenia. Nasza
kultura wręcz domaga się zrozumienia i wywierania wpływu. Tymczasem zasada
wywierania wpływu opiera się na wzajemnym zrozumieniu zrodzonym z zaangażowania
przynajmniej jednej osoby w uważne słuchanie.

Konflikty i różnice. Ludzi tak wiele łączy, a zarazem tak niewiarygodnie wiele dzieli.
Ludzie odmiennie myślą, mają odmienne, bywa że sprzeczne, wartości, motywacje i cele.
Z tych różnic zupełnie naturalnie rodzą się konflikty. Oparte na rywalizacji podejście
społeczeństwa do rozwiązywania sytuacji konfliktowych i zaistniałych różnic skupia się
na „maksymalnym zysku". Jakkolwiek wiele dobrego przyniosła wymagająca zręczności
sztuka kompromisu, polegająca na tym, że obie strony ustępują nieco dopóty, dopóki nie
osiągną dającego się przez nie zaakceptować rozwiązania pośredniego, żadna ze stron nie
jest tak naprawdę tym usatysfakcjonowana. Cóż za strata, pozwolić tak, by różnice
sprowadzały ludzi do najniższego możliwego mianownika! Co za strata, nie dopuścić do
głosu zasady twórczej współpracy w szukaniu takich rozwiązań problemów, które będą
lepsze niż wyjściowa propozycja którejkolwiek ze stron!

Osobisty zastój. Ludzka natura ma cztery aspekty – ciało, umysł, serce i ducha.
Przyjrzyjcie się różnicom i skutkom dwóch do nich odmiennych podejść:

CIAŁO:
Tendencje kulturowe: zachowaj swój styl życia; problemy zdrowotne rozwiązuj
chirurgicznie i za pomocą leków.
Zasada: zapobiegaj chorobom i problemom, prowadząc styl życia zgodny z ustalonymi,
powszechnie przyjętymi zasadami zdrowia.

UMYSŁ:
Kultura: oglądaj telewizję, szukaj rozrywki.
Zasada: czytaj wiele i ze zrozumieniem, nie przestawaj się uczyć.

SERCE:

Kultura: wykorzystuj związki z innymi dla osobistych, egoistycznych pożytków.
Zasada: uważne, pełne szacunku słuchanie oraz służba innym są źródłem prawdziwego
spełnienia i radości.

DUCH:
Kultura: ulegaj coraz silniejszej sekularyzacji i cynizmowi.
Zasada: uznaj, że nasza podstawowa potrzeba sensu oraz wszystkie pozytywne rzeczy,
jakich pragniemy w życiu, mają źródło w zasadach – a naturalne prawa, jak osobiście
wierzę, mają źródło w Bogu.

Zachęcam, by nieustannie mieć na uwadze te uniwersalne wyzwania, jak również własne,
indywidualne potrzeby i trudności, a znajdą się wówczas dla nich trwałe rozwiązania i
dobre wskazówki. Co więcej, kontrast między podejściem kultury masowej a
ponadczasowym, opartym na zasadach podejściem wypracowanym w ciągu wieków,
będzie stawał się coraz bardziej jaskrawy.

Pozwolę sobie zakończyć osobistą refleksją i postawić pytanie, które zawsze zadaję
podczas swoich wykładów: Ile osób na łożu śmierci żałuje, że nie spędziło więcej czasu
w biurze albo na oglądaniu telewizji? Nikt, oczywiście. Myślą o tych, których kochają, o
swojej rodzinie i o tych, którym służyli.
Nawet wielki psycholog Abraham Maslow u kresu życia umieścił szczęście, spełnienie
oraz wkład dla potomności przed samorealizacją (najważniejszą potrzebą w jego słynnej

„hierarchii potrzeb"). Nazwał to samotranscendencją.
To prawda także w moim wypadku. Największy i najbardziej satysfakcjonujący wpływ
zasad wyrażonych 7 nawykami wyraża się w życiu moich dzieci i wnucząt.
Na przykład moja dziewiętnastoletnia wnuczka, Shannon, pracowała dla rumuńskich
sierot i napisała kiedyś do Sandry i do mnie, jak to pewnego dnia doznała olśnienia,
kiedy jakieś małe dziecko zwymiotowało na nią, po czym chciało się przytulić. W tamtej
chwili Shannon podjęła w duchu decyzję: „Nie chcę już więcej żyć samolubnie. Muszę
żyć, służąc innym". Powróciła do Rumunii i nadal pomaga ludziom.
Wszystkie nasze dzieci założyły rodziny i razem z małżonkami dopracowały się opartej
na zasadach deklaracji własnej życiowej misji zorientowanej na służbę. Jest dla nas
źródłem niewysłowionej radości widzieć, jak wcielają swe deklaracje w życie.

Mogę Ci obiecać, że gdy rozpoczniesz lekturę 7 nawyków skutecznego działania,
przeżyjesz ekscytującą przygodę edukacyjną. Podziel się z bliskimi tym, czego się z tej
lektury nauczysz. Co najważniejsze jednak, zastosuj to w praktyce. Pamiętaj, że nauczyć
się czegoś, ale tego nie robić, to tak, jakby się wcale tego nie nauczyć. Wiedzieć coś, ale
nie wprowadzać wiedzy w czyn, to tak, jakby wcale nie wiedzieć.
Dla mnie osobiście życie według 7 nawyków jest nieustannym zmaganiem – przede
wszystkim dlatego, że wraz z rozwojem umiejętności zmienia się charakter wyzwania, z
jakim trzeba się zmierzyć, tak jak w wypadku jazdy na nartach, gry w golfa, tenisa czy
uprawiania każdego innego sportu. Ponieważ sam codziennie całym sercem staram się
żyć zgodnie z tymi opartymi na zasadach nawykami, ochoczo przyłączam się do Ciebie
w tej przygodzie.

Stephen R. Covey
stephen.covey@franklincovey.com
www.stephencovey.com
Provo, Utah
24 lipca 2004

CZĘŚĆ PIERWSZA

PARADYGMATY I ZASADY

OD WEWNĄTRZ...
Żadna prawdziwa doskonałość na tym świecie nie da się oddzielić od
właściwego życia.
DAVID STARR JORDAN

W ciągu ponad 25 lat pracy z ludźmi w biznesie i na uniwersytecie oraz rozwiązywania
ich problemów małżeńskich i rodzinnych miałem do czynienia z osobami, które mimo
nieprawdopodobnych i dla wszystkich oczywistych osiągnięć trawione były wewnętrznym
głodem, głęboką potrzebą osobistej spójności i skuteczności własnego działania oraz
potrzebą zdrowych, coraz silniejszych związków z innymi ludźmi.
Podejrzewam, że niektóre problemy, jakimi dzielili się ze mną, są nieobce i tobie:
Osiągnąłem wyznaczone sobie cele zawodowe, odniosłem nieprawdopodobny
sukces. Przypłaciłem to jednak klęską w życiu osobistym. Nie znam już niemal żony ani
dzieci, nie jestem nawet pewien, czy znam siebie i co naprawdę się dla mnie liczy.
Doszedłem w końcu do punktu, w którym musiałem zapytać sam siebie: „Czy warto
było?"
Zaczynam kolejną dietę odchudzającą – piątą w tym roku. Wiem, że ważę za dużo, i
naprawdę chcę schudnąć. Czytam wszelkie nowości na ten temat, robię postanowienia,
podbudowuję psychikę pozytywnym nastawieniem i mówię sobie, że mogę tego
dokonać. Ale nie mogę... Wypalam się po kilku tygodniach. Wygląda na to, że nie
potrafię dotrzymać danych sobie obietnic.
Skończyłem wiele kursów skutecznego zarządzania. Wymagam dużo od moich
pracowników i ciężko pracuję nad tym, by być dla nich miły i dobrze ich traktować.
Jednak nie czuję ich lojalności. Mam wrażenie, że gdybym zachorował i nie przyszedł
do pracy, obijaliby się przez większość dnia. Dlaczego nie potrafię ich wdrożyć

do samodzielnej i odpowiedzialnej pracy albo znaleźć ludzi, klórzy pracowaliby
bez nadzoru?
Mój kilkunastoletni syn bierze narkotyki i przeciwko wszystkiemu się buntuje.
Cokolwiek mówię, nie słucha mnie. Co mam robić?
Mam za mało czasu, aby zrobić wszystko, co powinnam. Jak dzień długi czuję się
przez to napięta, przeciążona, wyczerpana... I tak codziennie, przez siedem dni
w tygodniu. Chodzę na seminaria poświęcone organizacji czasu i wypróbowałam
kilka, różnych systemów planowania. Trochę pomogło, ale ciągle nie czuję, by moje
życie było takie, jakiego pragnę – szczęśliwe, pożyteczne i spokojne.
Chcę nauczyć moje dzieci szacunku dla pracy. Jednak by cokolwiek zrobiły, muszę
nadzorować każdy ich ruch... i co krok słuchać narzekań. Znacznie, łatwiej zrobić to
samej. Dlaczego dzieci nie pomagają z własnej chęci, bez poganiania?
Jestem bardzo zajęty, naprawdę zajęty. Przychodzą jednak chwile, gdy zastanawiam
się, czy to, co robię, ma na dłuższą metę jakieś znaczenie. Chciałbym czuć, że moje
życie ma sens, że moja obecność na tym świecie na coś wpłynęła, coś zmieniła.
Kiedy moim przyjaciołom i krewnym coś się udaje, uśmiecham się i gratuluję im
głośno, ale w środku coś mnie zżera... Skąd się to bierze?
Mam silną osobowość. Wiem, że kontroluję niemal każdy mój związek. Często
wpływam, na innych tak, że podejmują decyzje zgodne z moimi życzeniami. Obmyślam
każdą sytuację i naprawdę wydaje mi się, że moje pomysły są najlepsze i
najkorzystniejsze dla wszystkich. Czuję się jednak nie najlepiej. Wciąż zastanawiam
się, co ludzie naprawdę myślą o mnie i o tym, co robię.
Moje małżeństwo jest skończone. Nie to, żebyśmy się kłócili, nie. Po prostu już aię
nie kochamy. Byliśmy nawet u psychologa, próbowaliśmy różnych rzeczy, ale
nie wygląda na to, by udało nam się wzniecić w sobie dawne uczucie.

Oto głębokie i bolesne problemy, których nie da się rozwiązać doraźnymi środkami.
Kilka lat temu borykaliśmy się z moją żoną Sandrą z podobnym problemem. Jeden
z naszych synów przechodził bardzo ciężki okres w szkole. Miał słabe wyniki; nie rozumiał
nawet instrukcji w testach, nie mówiąc już o tym, aby je dobrze zrobił. Jego społecznie

niedojrzałe zachowanie często wprowadzało w zakłopotanie najbliższych. Był niski, bardzo
szczupły, drobnej budowy i brakowało mu koordynacji ruchów – grając w baseball,
na przykład, wymachiwał kijem, zanim jeszcze rzucono piłkę. Wyśmiewano się z niego.
Z całego serca staraliśmy się z Sandrą jakoś mu pomóc. Uważaliśmy, ze skoro „sukces"
ważny jest w każdej dziedzinie życia, z pewnością najważniejszy jest dla nas w roli
rodziców. Pracowaliśmy zatem nad naszą postawą i zachowaniem w stosunku do syna i
próbowaliśmy pracować nad tym samym u niego. Stosując wszystkie znane nam techniki
tworzenia pozytywnej postawy, usiłowaliśmy podbudowywać jego psychikę. „Dalej, synku!
Zrobisz to! Wiemy, że dasz radę. Chwyć kij trochę wyżej i patrz na piłkę. Nie ruszaj nim,
dopóki piłka nie będzie blisko ciebie". I jeśli udało mu się zrobić coś trochę lepiej,
nie szczędziliśmy pochwał, aby go wzmocnić. „Bardzo dobrze, synu, tak trzymaj!"
Gdy inni się śmiali, braliśmy go w obronę. „Zostawcie go! Dajcie mu spokój! On się
dopiero uczy". A nasz syn płakał i upierał się, że nigdy nie zrobi tego dobrze i że w ogóle
nie lubi baseballu.
Nie wyglądało na to, że mu naprawdę pomagamy, i martwiło nas to coraz bardziej.
Widzieliśmy, jak wpływa to na jego samooceny. Staraliśmy się zachęcać go, dodawać mu
otuchy i wierzyć w niego, ale po kilku kolejnych niepowodzeniach zaniechaliśmy tych
praktyk i spróbowaliśmy popatrzeć na sytuację z innego punktu w widzenia.
W tym czasie pracowałem z wieloma klientami w całym kraju nad rozwijaniem
umiejętności przewodzenia grupie. Przygotowywałem między innymi dla kadry
kierowniczej IBM dwumiesięczny program dotyczący postrzegania i komunikacji.
Szczególnie zainteresowało mnie w tej pracy to, jak kształtują się spostrzeżenia, jak
wpływają na sposób naszego widzenia świata i jak owo widzenie kieruje naszym
zachowaniem. Zaprowadziło mnie to do zgłębienia teorii oczekiwań i samospełniających się
proroctw czy też „efektu Pigmaliona", i do uświadomienia sobie, jak głębokie jest podłoże
naszej percepcji. Zrozumiałem, że patrzymy na świat jakby przez soczewkę i że to właśnie
ta soczewka kształtuje naszą interpretację świata.
Rozmawiałem z Sandrą o teorii, której uczyłem w IBM, i o naszej własnej sytuacji, i
zaczęliśmy rozumieć, że to, co robimy, aby pomóc naszemu synowi, nie jest zgodne z tym,
jak go naprawdę widzimy. Docierając do głębi naszych uczuć, uświadomiliśmy sobie, że tak
naprawdę postrzegaliśmy naszego chłopca jako kogoś z gruntu nie nadającego się

do pewnych rzeczy, będącego jakby „z tyłu". Nasze wysiłki, by wykształcić w sobie
właściwą postawę i zachowanie, były daremne, ponieważ niezależnie od naszych słów i
czynów naprawdę komunikowaliśmy mu jedno: „Jesteś niezdolny. Nie potrafisz sobie
poradzić. Musimy cię chronić". W końcu zdaliśmy sobie sprawę z tego, że jeśli chcemy
zmienić sytuację, musimy najpierw zmienić siebie. Żeby zaś zrobić to skutecznie, musimy
przede wszystkim zmienić nasz sposób postrzegania świata.

ETYKA OSOBOWOŚCI I ETYKA CHARAKTERU
Przy okazji pracy nad percepcją dogłębnie poznałem literaturę sukcesu, jaka ukazała się
w Stanach Zjednoczonych od 1776 roku. Przeczytałem bądź przejrzałem dosłownie setki
książek, artykułów i esejów na temat samorozwoju, samopomocy czy popularnej
psychologii. W małym palcu miałem kwintesencję tego, co wolny i demokratyczny świat
uważa za klucze do osiągania powodzenia w życiu.
Studiując literaturę sukcesu ostatnich 200 lat, dostrzegłem wstrząsający obraz, jaki się
z niej wyłaniał. Sam mając bolesny problem i znając rozterki innych, coraz wyraźniej
czułem, że większość z tego, co napisano na ten temat przez ostatnie 50 lat. należy uznać
za powierzchowne. Było to wypełnione społeczną świadomością, technikami i środkami
doraźnymi; na ostre problemy serwowano społeczne plastry i aspirynę, które choć czasem
pomagają, nie rozwiązują kryjącego się za tym chronicznego problemu, który ropieje i
od czasu do czasu daje o sobie znać.
Zgoła inaczej traktuje tę kwestię niemal cała literatura pierwszych 150 lat, uznająca
za podstawę sukcesu coś, co nazwać by można e t y k ą

c h a r a k t e r u , a na co

składają się takie wartości, jak: spójność wewnętrzna, pokora, wierność, umiar, odwaga,
sprawiedliwość, cierpliwość, pracowitość, prostota, skromność i „złota zasada"*.
Przykładem tego rodzaju literatury może być autobiografia Benjamina Franklina. Jest to,
ogólnie mówiąc, opowieść o wysiłkach człowieka w kierunku zintegrowania w sobie
pewnych pryncypiów i odpowiadających im zachowań.
Etyka charakteru zakłada, że istnieją podstawowe zasady skutecznego działania i tylko ci

*Nie czyń drugiemu, co tobie niemiłe (wszystkie przyp. tłum.).

osiągną prawdziwy sukces i trwałe szczęście, którzy je poznają i na ich podstawie kształtują
swój charakter.
Jednak krótko po pierwszej wojnie światowej zasadniczy pogląd na sukces przesunął się
od etyki charakteru w kierunku czegoś, co można nazwać e t y k ą

osobowości.

Sukces stał się bardziej funkcją osobowości, prezentowanego na zewnątrz wizerunku,
postawy i zachowania, umiejętności i technik, które „naoliwiają" stosunki międzyludzkie.
Prace w tej dziedzinie rozwijały się w dwóch podstawowych kierunkach: pierwszy, to
techniki oddziaływania w związkach i w grupach (public relations), drugi – pozytywna
postawa lub pozytywne myślenie (PMA – positive mental attitude). Wyrazem tej filozofii
były inspirujące i czasami wartościowe maksymy, jak choćby: „Uśmiech zjednuje więcej
przyjaciół niż nachmurzona twarz" czy: „Cokolwiek ludzki umysł stworzy i w cokolwiek
uwierzy, człowiek może osiągnąć".
Inne ujęcia są w oczywisty sposób manipulacyjne, wręcz złudne, zachęcają ludzi
do zdobywania sympatii sposobem, do fałszywego interesowania się czyimś hobby po to,
by wkraść się w łaski, do używania „siły wzroku" lub do onieśmielania innych.
Część tej literatury uznawała wprawdzie charakter za jeden z elementów zapewniających
sukces, odmawiano mu jednak decydującej i katalitycznej roli. Jeśli odwoływano się
do etyki charakteru, to na zasadzie frazesów, główny nacisk kładziono zaś na techniki
wpływania na innych, strategię władzy, zdolność komunikacji i pozytywne nastawienie.
Zdałem sobie sprawę, że właśnie z etyki osobowości podświadomie czerpaliśmy nasze
metody postępowania z synem. Kiedy zaś zgłębiłem różnice między etyką osobowości i
etyką charakteru, zrozumiałem, że oboje z Sandrą ocenialiśmy nasze dzieci według
społecznych standardów, których to nasz syn nie spełniał. Nasz wizerunek siebie samych i
rola dobrych, troskliwych rodziców były jeszcze silniejsze niż nasz wizerunek syna i pewnie
na niego wpływały. Znacznie więcej niż tylko dobro syna kryło się za naszym
sposobem

w i d z e n i a i traktowania tego problemu.

Podczas rozmów uświadomiliśmy sobie, nie bez bólu, przemożny wpływ naszych
charakterów i motywów działania na to, w jaki sposób postrzegamy naszego chłopca.
Wiedzieliśmy, że myślenie według porównań społecznych nie jest zgodne z naszymi
głęboko wyznawanymi wartościami i może doprowadzić do tworzenia się w nas
warunkowej miłości, a w konsekwencji do obniżenia poczucia własnej wartości naszego

syna. Zdecydowaliśmy zatem skoncentrować wysiłki na n a s

s a m y c h – nie na

naszych metodach, ale na motywach działania i tym, w jaki sposób postrzegamy syna.
Zamiast zmieniać chłopca, spróbowaliśmy raczej stanąć z boku, oddzielić n a s od
n i e g o , odczuć jego tożsamość, indywidualność, odrębność i wartość. Wspierając to
wiarą i modlitwą, zaczęliśmy widzieć naszego syna w wymiarach jego własnej
niepowtarzalności. Zobaczyliśmy w nim niezmierzone pokłady możliwości, które może
realizować we właściwym sobie tempie. Postanowiliśmy sami się uspokoić, i dać spokój
jemu, pozwolić, by wyłoniła się jego własna osobowość. Naszą naturalną rolę ujrzeliśmy
we wspieraniu go, docenianiu i cieszeniu się nim. Świadomie roztrząsaliśmy motywy
naszego

działania uraz pielęgnowaliśmy

wewnętrzne źródło

własnego poczucia

bezpieczeństwa, żeby poczucie wartości każdego z nas nie zależało od tego, czy
społeczeństwo „akceptuje" zachowanie naszych dzieci.
Gdy zarzuciliśmy stary sposób postrzegania naszego syna i rozwinęliśmy nowy – oparty
na motywach płynących z podstawowych wartości– inne uczucia stały się naszym udziałem.
Zamiast oceniać go i porównywać, cieszyliśmy się nim. Przestaliśmy dopasowywać go do
naszych o nim wyobrażeń i mierzyć w kategoriach społecznych oczekiwań. Zaniechaliśmy
także ugładzonego, pozytywnego manipulowania nim w kierunku akceptowanego
społecznie modelu. Uznając go za dostatecznie zdolnego, by mógł zmagać się z życiem,
przestaliśmy chronić go przed kpinami innych,
Przyzwyczajony do naszej opieki, przechodził ciężkie chwile, czemu dawał wyraz, a co
my rozumieliśmy i akceptowaliśmy, nie zawsze jednak reagując pomocą. „Nie musimy cię
bronić" – mówiło teraz nasze zachowanie. „Jesteś ogólnie w porządku, na pewno sobie
poradzisz" – brzmiało nie wypowiedziane przesłanie.
W miarę upływu tygodni i miesięcy chłopiec poczuł się całkiem bezpiecznie i pewnie.
Rozkwitał we własnym czasie, z najlepszą dla siebie szybkością. Wreszcie zaczął się
wyróżniać także według społecznych kryteriów oceny – w nauce, w kontaktach z innymi i
w sporcie, a szybkość i poziom jego rozwoju wychodziły poza granice tak zwanych
naturalnych procesów rozwoju. W kolejnych latach był często wybierany do szkolnego
samorządu, reprezentował swoją szkolę na krajowych zawodach sportowych, a na
świadectwach miał wyłącznie oceny bardzo dobre. Wykształcił też w sobie ujmujący,
prostolinijny sposób bycia, który zapewniał mu bezkonfliktowe stosunki z ludźmi.
Oboje z Sandrą uważamy, iż „godne społecznej pochwały" osiągnięcia naszego syna były

raczej radosnym wyrażaniem uczuć na swój temat niż odpowiedzią na społeczne wymogi.
Było to dla nas obojga zdumiewające doświadczenie życiowe, które okazało się niezwykle
przydatne w przyszłości, zarówno przy wychowywaniu pozostałych naszych dzieci*, jak i
w innych rolach społecznych. Wniosło ono do naszej świadomości istotne rozróżnienie
pomiędzy sukcesem w znaczeniu etyki osobowości i w znaczeniu etyki charakteru. Nasze
głębokie przeświadczenie w tej materii znakomicie wyrażone zostało w psalmie: „Szukaj
gorliwie swojego serca, ponieważ z niego płyną wszystkie przejawy życia".

PIERWOTNA I WTÓRNA WIELKOŚĆ
Doświadczenia z synem, studia nad percepcją i lektura literatury sukcesu spowodowały
w moim życiu efekt „Aha!" – gdy nagle wszystko jakby samo trafia na właściwe miejsce.
W jednej chwili dostrzegłem przemożne działanie etyki osobowości i pojąłem subtelne,
często nie uświadamiane rozbieżności między tym, co uznaję za prawdę – czego nauczyłem
się dawno, jeszcze jako dziecko, i co zapadło głęboko w moje wewnętrzne poczucie
wartości – a filozofią doraźnych środków, z czym na co dzień mam do czynienia. Pojąłem,
dlaczego to, czego uczyłem przez lata i co uważałem za skuteczne, często nie zgadzało się
z popularnymi sądami na podobny temat.
Nie twierdzę, że elementy etyki osobowości – indywidualny rozwój, usprawnianie
technik

komunikowania

się

z

ludźmi,

nauka

strategii

działania

i

myślenie

pozytywne – nie są użyteczne, a czasami wręcz niezbędne dla osiągnięcia celu. Owszem, są.
Jednak są to wtórne, nie pierwotne cechy. Może, wykorzystując możliwość budowania
czegoś nowego na podstawach tego, co stworzyły poprzednie generacje, tak bardzo
jesteśmy zajęci naszą budową, że zapomnieliśmy o fundamentach, które ją podtrzymują.
A może, zbierając długo plony czegoś, co nie my sialiśmy, zapomnieliśmy, że jednak trzeba
też siać.
Jeśli chcę, by inni mnie słuchali, pracowali lepiej, mieli większą motywację, lubili mnie i
siebie nawzajem, stosuję strategie i taktyki wpływania na nich, lecz mój własny charakter
jest z gruntu skażony, naznaczony dwulicowością i nieszczerością – to na dłuższą metę nie
mogę działać skutecznie. Moja obłuda zrodzi nieufność i nawet gdy będę stosować tak
zwane techniki dobrych stosunków, wszystko, co zrobię, postrzegane będzie jako
* Sandra i Stephen Covey mają dziewięcioro dzieci.

manipulowanie. Nie zmieni tego ani krasomówstwo, ani nawet dobre intencje; tam, gdzie
nie ma zaufania lub jest ono niewielkie, nie ma podstawy do prawdziwego, trwałego
sukcesu. Jedynie dobro tkwiące u podstaw da moc wszelkim technikom.
Koncentrowanie się wyłącznie na technikach przypomina wkuwanie tuż przed
egzaminami. Wprawdzie można się tak prześliznąć przez szkołę, czasem nawet mieć dobre
stopnie, jednak bez codziennej gruntownej nauki nie osiągnie się dobrej znajomości
przedmiotu ani nie posiądzie światłego umysłu.
Czy pomyślałeś kiedyś, jak absurdalna byłaby próba podobnego opędzania obowiązków
w pracy na roli – zapomnieć wysiać na wiosnę, bawić się przez cale lato, a dopiero
jesienią„odpracować", zbierając plon? Gospodarstwo rolne jest naturalnym systemem.
Trzeba coś włożyć, by zapoczątkować przebieg procesu. Zbiera się zawsze to, co się
posieje; nie ma krótszej drogi.
Ta sama zasada obowiązuje w zachowaniach ludzi i w ich wzajemnych stosunkach. One
również są naturalnym systemem podlegającym prawu zbioru. Umiejętne manipulowanie w
zakresie ustalonych przez ludzi „zasad gry" może na krótką metę ułatwić życie w sztucznie
stworzonych systemach społecznych, takich jak szkoła. Można zastosować etykę
osobowości w sporadycznych lub krótkotrwałych stosunkach międzyludzkich, wejść w nie i
wywołać dobre wrażenie, korzystając z wdzięku, zręczności czy udanego zainteresowania
czyimś hobby. Istnieją szybkie i łatwe techniki, które są przydatne w chwilowych
sytuacjach. Jednakże w związkach długotrwałych te wtórne cechy nie mają trwałej wartości.
Gdy brak wewnętrznej uczciwości i autentycznej siły charakteru, wyzwania życiowe
powodują, że prawdziwe motywy wychodzą na jaw i krótkotrwały sukces zmienia się
w nieudany związek.
Wielu ludziom posiadającym wielkość wtórną – społeczne uznanie dla ich
zdolności – brakuje wielkości pierwotnej, czyli dobrego charakteru. Wcześniej czy później
ujawnia

się

to

w

ich

długotrwałych

związkach

ze

współpracownikami,

ze współmałżonkiem, przyjacielem czy dorastającym dzieckiem przechodzącym burzliwie
okres poszukiwania własnej tożsamości. Charakter bowiem jest najbardziej wymowny. Jak
to ujął Emerson: „To, kim jesteś, krzyczy tak głośno, że nie słyszę, co mówisz".
Naturalnie bywają też sytuacje, kiedy ludziom o silnym charakterze brakuje umiejętności
komunikowania się, co bez wątpienia wpływa na ich stosunki z innymi. Jednak jest to ciągle
wpływ wtórny.

W ostatecznym rozrachunku to, kim jesteśmy, wyraża daleko więcej niż cokolwiek, co
mówimy czy robimy. Wszyscy tego doświadczyliśmy. Są ludzie, którym całkowicie ufamy,
ponieważ znamy ich charakter. Bez względu na to, czy są elokwentni czy nie i czy mają
opanowane techniki relacji międzyludzkich, wierzymy im i skutecznie z nimi
współdziałamy.
Ujmując to słowami Williama G. Jordana: „Każdemu człowiekowi dana jest cudowna
siła dobra lub zła – cichy, nie uświadamiany, niewidzialny wpływ na życie. Jest to po prostu
ciągle promieniowanie tym, czym człowiek naprawdę jest, nie – kogo udaje".

SIŁA PARADYGMATU
7 nawyków skutecznego działania zawiera wiele podstawowych zasad ludzkiej
efektywności. Są to nawyki podstawowe, pierwotne. Reprezentują one uwewnętrznienie
właściwych, słusznych zasad, które stanowią podstawę prawdziwego sukcesu i trwałego
szczęścia.
Aby naprawdę zrozumieć te siedem nawyków, musimy najpierw zrozumieć nasze
„paradygmaty" i to, jak je zmieniać, czyli jak dokonywać ich „przesunięcia". Zarówno etyka
osobowości, jak i etyka charakteru są przykładami społecznych paradygmatów. Słowo
p a r a d y g m a t ma grecki rodowód. Pierwotnie było terminem naukowym, obecnie
używane jest bardziej powszechnie i oznacza model, teorię, percepcję, założenie lub punkt
odniesienia. Uogólniając jest to sposób, w jaki „widzimy" świat – nie w sensie wzrokowego
odbioru, lecz w kategoriach postrzegania, zrozumienia i interpretacji.
Najprościej zrozumieć paradygmaty, traktując je jak mapy. Wszyscy wiemy, że „mapa to
nie teren". Mapa jest objaśnieniem pewnych aspektów danego terenu. Tym samym jest
paradygmat. Jest teorią, wyjaśnieniem lub modelem czegoś innego.
Załóżmy, że chcesz się dostać w konkretne miejsce w centrum Chicago, ale masz złą
mapę. Na skutek błędu drukarskiego plan Chicago naprawdę jest planem Detroit.
Wyobrażasz sobie, jaką czujesz frustrację, jak bezskuteczne są kolejne próby dotarcia do
celu?
Możesz pracować nad swoim z a c h o w a n i e m – bardziej się starać, więcej
przykładać, podwoić szybkość. W nagrodę za swoje wysiłki jedynie szybciej dotrzesz
w niewłaściwe miejsce.

Możesz pracować nad swoją p o s t a w ą – pozytywniej myśleć. Ciągle nie dostaniesz
się do miejsca przeznaczenia, choć może będziesz się tym mniej przejmował. Pozytywna
postawa sprawi, że będziesz szczęśliwy bez względu na to, gdzie się znajdujesz.
Sedno jednak w tym, że zabłądziłeś. Główny problem nie ma nic wspólnego z twoim
zachowaniem czy postawą. Sprowadza się on do tego, że masz złą mapę.
Twoje starania byłyby skuteczne, gdybyś miał właściwą mapę Chicago, a postawa ma
naprawdę znaczenie, gdy napotyka się po drodze przeszkody. Jednak pierwszym i
najważniejszym warunkiem jest dobra mapa.
Mamy w głowie wiele, wiele map, które można podzielić na dwie główne kategorie:
mapy tego, jak sprawy się mają, czyli r e a l i a , oraz mapy tego, jak sprawy powinny się
mieć, czyli w a r t o ś c i . Wszystko, czego doświadczamy, interpretujemy według tych
map. Rzadko podajemy w wątpliwość ich dokładność; z reguły nie uświadamiamy sobie
nawet, że je posiadamy. Zakładamy po prostu, że to, co widzimy, odpowiada temu, co jest
naprawdę, albo temu, co być powinno.
Z tych założeń biorą się nasze zachowania i postawy. Sposób widzenia świata staje się
źródłem naszych myśli i czynów.
Nim przejdziemy do dalszej części, zapraszam do pewnego intelektualnego i
emocjonalnego przeżycia. Popatrz przez kilka sekund na obrazek ze strony [22].
A teraz spójrz na obrazek na stronie [23] i dokładnie opisz, co widzisz.
Widzisz kobietę? Ile dałbyś jej lat? Jak wygląda? Jak jest ubrana? Jak myślisz, kim jest?
Prawdopodobnie opisujesz kobietę około 25letnią, czarującą, raczej elegancką, z małym
noskiem, skromną aparycją. Jeśli jesteś samotnym mężczyzną, chętnie byś się z nią umówił.
Jeśli zajmujesz się handlem odzieżą, widziałbyś ją jako modelkę.
A jeśli powiem, że się mylisz? Jeśli powiem, że to rysunek smutnej 60- lub nawet
70-letniej kobiety z wielkim nosem, która z pewnością, nie jest modelką, ale raczej kimś,
komu prawdopodobnie pomógłbyś przejść przez ulicę?
Kto ma rację? Spójrz na obrazek jeszcze raz. Czy widzisz. starą kobietę? Jeśli nie,
spróbuj ponownie. Widzisz jej duży garbaty nos? Jej szal na głowie?
Gdybyśmy rozmawiali osobiście, moglibyśmy podyskutować. Ty opowiedziałbyś mi, co
widzisz, a ja opisałbym ci postrzegany przeze mnie obraz. Ponieważ zrobić tego nie
możemy, spójrz na stronę 40, przestudiuj znajdujący się tam obrazek i wróć do rysunku na
stronie 22. Czy teraz widzisz już starą kobietę? Ważne jest, abyś ją Zobaczył, zanim

zaczniesz czytać dalej.
Po raz pierwszy spotkałem się z tym eksperymentem wiele lat temu w Harwardzkiej
Szkole Biznesu. Wykładowca użył go, by klarownie zademonstrować, że dwoje ludzi,
patrząc na tę samą rzecz, może różnie ją postrzegać, i oboje mają rację. Nie jest to kwestia
logiki, lecz psychiki.
Przyniósł on zestaw dużych kart; połowa z nich była wizerunkiem młodej kobiety, którą
widziałeś na stronie 22, połowa zaś rysunkiem starej kobiety ze strony 40. Rozdał je klasie:
młodą kobietę jednemu rzędowi, starą – drugiemu. Polecił w skupieniu przyglądać się im
przez 10 sekund, po czym zebrał rysunki. Następnie wyświetlił na ekranie rysunek, który
widziałeś na stronie 23 – kombinację dwóch poprzednich – i poprosił studentów, by go
opisali, Niemal każda z osób, które poprzednio oglądały wizerunek młodej kobiety, widziała
ją nadal na ekranie, a prawie wszyscy, którzy patrzyli przedtem na rysunek staruszki, teraz
też widzieli staruszkę.
Następnie profesor poprosił kogoś z jednej połowy klasy, aby wyjaśnił studentowi
z drugiej połowy, co widzi na rysunku. Po chwili rozmowy ujawniły się problemy
komunikacyjne;
– Jak to „stara"? Ona nie ma więcej niż dwadzieścia, góra dwadzieścia dwa lata!
– Daj spokój, żartujesz. Ma siedemdziesiąt i to z okładem!
– Co z tobą, nie widzisz czy co? To młoda czarująca dziewczyna, chętnie bym się z nią
umówił.
Czarująca?! Stara wiedźma!
Każda z osób przekonana była, że ma rację, i twardo obstawała przy swoim, Działo się
tak pomimo jednej niezmiernej przewagi studentów – większość z nich przekonała się
wcześniej podczas demonstracji, że istnieje inny punkt widzenia – czego wielu z nas nigdy
by nie przyznało. Niemniej początkowo zaledwie kilku studentów próbowało popatrzeć na
obraz z innego punktu widzenia.
W końcu ktoś podszedł do ekranu i palcem obwiódł jedną z linii rysunku, mówiąc:
– Oto naszyjnik dziewczyny.
Na to ktoś inny powiedział:
– Nie, to usta staruszki.
Stopniowo zaczęto spokojnie omawiać konkretne różnice, aż wreszcie studenci mieli
wyobrażenie obu wizerunków. Spokojna, konkretna i pełna wzajemnego szacunku

komunikacja doprowadziła w końcu do tego, że każdy z nas potrafił zobaczyć inny punkt
widzenia. Kiedy jednak odwróciliśmy na chwilę wzrok i ponownie spojrzeliśmy na rysunek,
znowu widzieliśmy go zgodnie z dziesięciosekundowym uwarunkowaniem.
Często posługuję się tą demonstracją postrzegania, pracując z oddzielnymi ludźmi czy
zespołami pracowników, ponieważ daje ona lepszy wgląd zarówno w indywidualną, jak i
grupową skuteczność działania. Przede wszystkim pokazuje, jak silnie warunkowanie
wpływa na postrzeganie i paradygmaty. Skoro dziesięć sekund ma taki wpływ na to, co
widzimy, to jaki wpływ muszą mieć uwarunkowania w życiu? Nasze uwarunkowania
życiowe – rodzina, szkoła, Kościół, środowisko pracy, przyjaciele i „obowiązujące"
paradygmaty społeczne (jak etyka osobowości) – wszystko to wywiera na nas cichy, nie
uświadamiany wpływ i przyczynia się do kształtowania naszych punktów odniesienia,
naszych paradygmatów, naszych map.
Eksperyment ten pokazuje również, że paradygmaty są źródłem naszych postaw i
zachowań. Nie możemy spójnie działać w oderwaniu od nich. Nie da się stworzyć
harmonijnej całości, mówiąc i robiąc co innego, niż się postrzega. Jeśli jesteś wśród 90%
ludzi, którzy po uwarunkowaniu widzą na rysunku młodą kobietę, bez wątpienia trudno ci
myśleć, że mógłbyś jej pomóc przejść przez ulicę. Zarówno twoja p o s t a w a , jak i
z a c h o w a n i e w stosunku do niej będą zgodne z tym, jak ją w i d z i s z .
To uwypukla jeden ze słabych punktów etyki osobowości. Na nic nie zda się zmiana
widocznych postaw i zachowań, jeśli nie zbadamy głównych paradygmatów, z których one
wypływają.
Ta demonstracja percepcji pokazuje również, jak silny jest wpływ paradygmatów na
nasze relacje z innymi. Tak samo jak myślimy, że postrzegamy rzeczywistość jasno i
obiektywnie, zaczynamy sobie uświadamiać, że inni widzą ją inaczej, z ich najwidoczniej
równie jasnego i obiektywnego punktu widzenia. „Nasz punkt widzenia zależy od miejsca
siedzenia".
Każdy sądzi, że widzi rzeczy takie, jakie są, że jest obiektywny. Tak nie jest. Widzimy
świat przez pryzmat tego, jacy jesteśmy lub jak nas uwarunkowano, byśmy go widzieli.
Otwierając usta, aby opisać, co widzimy, właściwie opisujemy siebie samych, własną per–
cepcję, własne paradygmaty. Gdy inni nie zgadzają się z nami, natychmiast sądzimy, że coś
z nimi jest nie w porządku. Tymczasem, co pokazuje demonstracja, godni szacunku ludzie o
otwartych umysłach widzą świat na różne sposoby, patrząc przez własną, niepowtarzalną

soczewkę doświadczeń.
Nie oznacza to, że nie istnieją fakty. W eksperymencie dwie osoby, poddane najpierw
uwarunkowującym wpływom różnych obrazów, patrzą na trzeci obrazek. Obie patrzą teraz
na to samo – czarne linie i białe przestrzenie– i obie uznają je za fakty. Jednak interpretacja
tych faktów wynika z wcześniejszych doświadczeń każdej z tych osób, same fakty zaś nie
mają znaczenia bez interpretacji.
Im hardziej świadomi jesteśmy naszych podstawowych paradygmatów, map, założeń i
granic, do jakich ulegamy wpływowi naszych doświadczeń, tym bardziej potrafimy przejąć
odpowiedzialność za te paradygmaty, badać je, sprawdzać ich życiową przydatność, słuchać
innych ludzi i otwierać się na ich sposób widzenia świata, a tym samym tworzyć
dokładniejszy obraz i daleko bardziej obiektywny punkt widzenia.

SIŁA PRZESUNIĘCIA PARADYGMATU
Najistotniejszy chyba wgląd daje demonstracja percepcji w dziedzinę przesunięcia
paradygmatu tego, co moglibyśmy nazwać efektem „Aha!", doświadczeniem, gdy ktoś
w końcu „widzi" złożony obraz w inny sposób. Będzie ono tym silniejsze, im bardziej dana
osoba przywiązała się do początkowej percepcji. To tak, jakby nagle rozbłysło w nas
światło.
Termin

przesunięcie

paradygmatu

wprowadził

Thomas

Kuhn

w książce Struktura rewolucji naukowych, która szerokim echem odbiła się w świecie nauki.
Kuhn pokazuje, że niemal każde znaczące osiągnięcie na polu nauki musi najpierw
przełamać tradycyjny, stary sposób myślenia, przestarzałe paradygmaty.
Dla Ptolemeusza, wielkiego egipskiego astronoma, Ziemia była centrum wszechświata.
Wszystko zaczęto interpretować jednak inaczej, kiedy Kopernik przez umiejscowienie
w centrum Słońca zmienił paradygmat, spotykając się z wielkimi sprzeciwami i
prześladowaniem.
Newtonowski model fizyki – precyzyjnie funkcjonujący paradygmat– do dziś jest
podstawą inżynierii. Czegoś mu jednak brakowało. Świat nauki zrewolucjonizowały
Einsteinowskie paradygmaty względności, daleko bardziej wychodzące w przyszłość i
znacznie więcej wyjaśniające.
Nim sformułowano teorię bakterii, wiele kobiet w połogu i noworodków umierało z

nikomu nie znanych przyczyn. W działaniach zbrojnych więcej mężczyzn ginęło na skutek
drobnych zranień i chorób niż od ciężkich urazów odniesionych na froncie. Dopiero
rozwinięcie tej teorii – całkowicie nowego paradygmatu – dało pełniejsze zrozumienie
zachodzących procesów, umożliwiając szybki i znaczący rozwój medycyny.
Dzisiejsze Stany Zjednoczone są również owocem zmiany paradygmatu. Tradycyjnym
modelem rządzenia państwem była przez wieki monarchia, władza królewska pochodząca
od Boga. Stworzono jednak inny paradygmat – wybrany przez ludzi i ludziom służący rząd.
I tak narodziła się demokracja konstytucyjna, która uwolniła olbrzymią ludzką energię i
inwencję, stworzyła wzorzec życia oparty na swobodzie i wolności, wywarła wpływ i
wniosła nadzieje nie mające równych sobie w historii świata.
Przesunięcia paradygmatów następują nie tylko w dobrym kierunku. Jak już
zauważyliśmy, zamiana etyki charakteru na etykę osobowości odciągnęła nas od korzeni,
które żywią prawdziwy sukces i szczęście.
Idące w dobrym czy w złym kierunku, dokonane nagle czy na drodze żmudnego rozwoju,
przesunięcia paradygmatów prowadzą zawsze od jednego do innego sposobu widzenia
świata, wywołują potężne zmiany. Paradygmaty, właściwe czy nie, są źródłem naszych
postaw i zachowań, a przez to naszych relacji z innymi ludźmi.
Pamiętam przesunięcie miniparadygmatu, którego doświadczyłem pewnego niedzielnego
poranka w nowojorskim metrze. Ludzie siedzieli spokojnie– część czytała gazety, niektórzy
pogrążyli się w myślach, a jeszcze inni po prostu odpoczywali z zamkniętymi oczami. Ot,
zwykły, spokojny obrazek.
Nagle do przedziału wszedł mężczyzna z dziećmi. Dzieci zachowywały się tak głośno i
hałaśliwie, że atmosfera natychmiast uległa zmianie.
Mężczyzna usiadł obok mnie, zamknął oczy i sprawiał wrażenie nieobecnego. Dzieci
wrzeszczały do siebie, rozrzucały rzeczy, wyrywały nawet ludziom gazety. Były nieznośne.
A ten człowiek siedział obok mnie i nie reagował.
Trudno było zachować spokój. Nie mogłem pogodzić się z jego obojętnością i brakiem
odpowiedzialności za dzikie zachowanie jego dzieci. Zauważyłem, że wszyscy inni również
są zirytowani. W końcu, w moim poczuciu wyjątkowo cierpliwie i z opanowaniem,
zwróciłem się do niego:
– Proszę pana, pańskie dzieci naprawdę przeszkadzają pasażerom. Czy nie mógłby pan

bardziej kontrolować ich zachowania?
Mężczyzna podniósł wzrok, jakby po raz pierwszy uświadomił sobie sytuację, i łagodnie
powiedział:
– Och tak, ma pan rację. Powinienem coś z tym zrobić. Wracamy ze szpitala, gdzie
godzinę temu umarła ich matka. Nie wiem, co mam robić, a pewno i one nie wiedzą, jak
sobie z tym poradzić.
Możecie sobie wyobrazić, co poczułem w tym momencie? Zmienił się mój paradygmat.
Nagle z o b a c z y ł e m rzecz zupełnie inaczej, a ponieważ widziałem inaczej, zacząłem
też inaczej m y ś l e ć i

z a c h o w y w a ć s i ę . Przeszła mi złość. Nie musiałem

się martwić o kontrolowanie swojej postawy czy zachowania; serce przepełnione miałem
bólem tego człowieka. Poczułem naturalny przypływ sympatii i współczucia.
– Pańska żona właśnie umarła? Och, jakże mi przykro. Co się | stało? Czy mogę panu
jakoś pomóc?
W jednej sekundzie wszystko się zmieniło.
Wielu ludzi doświadcza podobnych, zasadniczych przesunięć i w sposobie myślenia, gdy
stają w obliczu najcięższych życiowych problemów i nagle widzą swoje priorytety w innym
świetle lub gdy wchodzą w nową rolę, męża czy żony, rodziców lub dziadków, menedżera
czy przywódcy.
Można spędzić tygodnie, miesiące, nawet lata, pracując w myśl etyki osobowości i
starając się zmienić swoje postawy czy zachowania, i nie zbliżyć się nawet do zjawiska
spontanicznej zmiany, która zachodzi, kiedy ujrzymy pewne sprawy inaczej.
Wydaje się oczywiste, że jeśli chcemy poczynić względnie małe zmiany w naszym życiu,
wystarczy, gdy skupimy się na postawie i zachowaniu. Gdy jednak zależy nam na zmianie
jakościowo znaczącej, musimy popracować nad naszymi podstawowymi paradygmatami.
Mówiąc słowami Thoreau: „Za każdy tysiąc wyciętych liści zła starczy jedno uderzenie
w korzeń". Jakościowy wzrost w naszym życiu może nastąpić tylko wtedy, gdy zaniechamy
obcinania liści postaw i zachowania, a zaczniemy pracować nad korzeniami –
paradygmatami, z których wyrastają nasze postawy i zachowania.

WIDZIEĆ I BYĆ
Naturalnie zmiany paradygmatów nie zawsze dokonują się w jednym momencie.
W przeciwieństwie do nagłego olśnienia, jakiego doznałem w metrze, zmiana mojego i
Sandry paradygmatu dotyczącego naszego syna była trudnym i wymagającym pracy
procesem. Nasz pierwotny stosunek do syna wyrósł z lat doświadczeń i uwarunkowań w
etyce osobowości. Był rezultatem głębszych paradygmatów, jakie mieliśmy zarówno na
temat naszego powodzenia w roli rodziców, jak i miary sukcesów naszych dzieci. I dopóki
nie zmieniliśmy tych podstawowych paradygmatów, dopóty nie zobaczyliśmy spraw
inaczej, nie potrafiliśmy dokonać zmiany w nas samych i w całej sytuacji.
Aby móc widzieć inaczej naszego syna, musieliśmy z Sandrą stać się innymi ludźmi.
Nasz nowy paradygmat powstawał przez inwestowanie we własny wzrost i rozwój
charakteru.
Paradygmatów nie da się oddzielić od charakteru. Miarą b y c i a człowieka jest jego
w i d z e n i e . A to, co widzimy, jest ściśle związane z tym, jacy jesteśmy. Nie zajdziemy
zatem daleko, zmieniając tylko nasze widzenie, bez równoczesnej zmiany sposobu bycia, i
odwrotnie.
Nawet owego poranka w metrze, w moim tak nagłym przesunięciu paradygmatu, zmiana
wizji wynikała z mojego charakteru i przez niego także była ograniczona.
Jestem pewien, że są ludzie, którzy mimo nagłego zrozumienia sytuacji siedzieliby dalej
w kłopotliwym milczeniu obok cierpiącego, zmieszanego mężczyzny, nie czując nic więcej
niż trochę żalu, z mglistym poczuciem winy. Z drugiej strony, jestem równie pewien, że są
ludzie, którzy byliby znacznie wrażliwsi niż ja, zauważając od razu głębię problemu i
próbując pomóc szybciej, niż ja to zrobiłem.
Paradygmaty mają olbrzymią moc, gdyż tworzą soczewki, przez które widzimy świat. A
właśnie zmiana paradygmatu jest istotą zmiany człowieka, niezależnie od tego, czy
zachodzi nagle, czy w wypracowanym procesie.

PARADYGMAT ZASAD
Etyka charakteru opiera się na fundamentalnym założeniu, że ludzką efektywnością

rządzą konkretne z a s a d y – naturalne prawa, które są w wymiarze ludzkim tak samo
prawdziwe, stałe i niepowtarzalne, jak w wymiarze fizycznym zasady w rodzaju prawa
powszechnego ciążenia.
Ich autentyczność i siłę oddziaływania łatwo dostrzec w doświadczeniu przesunięcia
paradygmatu opisanym przez Franka Kocha w „Proceedings", magazynie Instytutu
Morskiego.
Dwa okręty treningowe przebywały od kilku dni w ciężkich warunkach atmosferycznych
na manewrach. Byłem w dowództwie okrętu i gdy noc zapadła, stałem na mostku.
Widoczność była słaba z powodu zalegającej miejscami mgły, więc i kapitan został na
mostku, by mieć lepsze oko na wszystko, co się dzieje.
Wkrótce po zapadnięciu zmroku obserwator ze skrzydła mostku zameldował:
– Światło z lewej burty dziobowej.
– Stałe czy rufowe? – zawołał kapitan.
– Stałe, kapitanie – odpowiedział obserwator, co znaczyło, że jesteśmy na kursie grożącym
niebezpiecznym zderzeniem.
Wtedy kapitan zawołał do sygnalisty:
– Nadawaj: „Jesteśmy na kursie kolizyjnym, radzę zmienić kurs o 20 stopni".
– Radzimy raczej wam zmienić kurs o 20 stopni– odpowiedziano
– Jestem kapitanem, zmień kurs o 20 stopni — kazał wysłać kapitan.
– Jestem marynarzem drugiej klasy — przyszła odpowiedź. — Zmień lepiej kurs o 20
stopni.
Wściekły już kapitan zawołał z furią:
– Wysyłaj: „Jestem okrętem wojennym. Zmień kurs o 20 stopni".
Sygnał świetlny otrzymany w odpowiedzi mówił:
– Jestem latarnią morską.
Zmieniliśmy kurs.

Zmiana paradygmatu doświadczana przez kapitana – i przez nas, gdy to czytamy – stawia
sytuację w zupełnie innym świetle. Widzimy rzeczywistość, którą odbiera jego ograniczona
percepcja – rzeczywistość, której zrozumienie w codziennym życiu jest ważne dla nas tak
samo, jak dla kapitana we mgle.
Zasady są jak latarnie morskie. Są prawami naturalnymi, których nie da się złamać. Jak
to zauważył Cecil B. deMille w odniesieniu do praw zawartych w jego monumentalnym

filmie Dziesięcioro przykazań: „Nie możemy złamać prawa. Możemy tylko złamać siebie
przeciw prawu".
Każdy może patrzeć na swoje życie i związki międzyludzkie w kategoriach map i
paradygmatów wypływających z doświadczeń i uwarunkowań, mapy nie są jednak terenem.
Są „rzeczywistością subiektywną", usiłują tylko opisać rzeczywistość.
„Obiektywna rzeczywistość", czyli właściwy teren, stworzona jest z „latarń morskich",
zasad, które rządzą ludzkim wzrastaniem i szczęściem – praw naturalnych, które wieki
historii utkały w materię każdego cywilizowanego społeczeństwa i złożyły w korzeniach
każdej dobrze funkcjonującej rodziny i instytucji. To, w jakim stopniu nasze umysłowe
mapy trafnie opisują teren, nie ma wpływu na jego istnienie.
Występowanie tych zasad czy praw naturalnych jest oczywiste dla każdego, kto myśli
głęboko i bada historię społeczną. Zasady wyłaniają się raz po raz, a zależnie od tego, w
jakim stopniu członkowie społeczeństwa uznają je i harmonijnie z nimi współistnieją –
prowadzą one do przetrwania i stabilizacji bądź do rozpadu i zniszczenia.
Zasady, do których się odwołuję, to nie ezoteryczne, tajemnicze czy „religijne" idee. Nie
uczę w tej książce żadnej zasady właściwej jednej konkretnej wierze czy religii, włączając
moją własną. Są one częścią większości trwałych religii, a także stałych filozofii
społecznych i systemów etycznych. Są dla każdego oczywiste i nietrudno je docenić. To
prawie tak, jakby te zasady czy prawa naturalne były częścią człowieczeństwa, częścią
ludzkiej świadomości, częścią sumienia. Zdają się być obecne w każdym ludzkim istnieniu,
bez względu na warunkowanie społeczne i wierność wobec nich; są obecne nawet wtedy,
gdy owo uwarunkowanie i brak wierności doprowadziły do ich skostnienia.
Mówię tu na przykład o zasadzie s p r a w i e d l i w o ś c i , z której wywodzi się nasza
cała koncepcja równości i w konsekwencji –prawa. U małych dzieci obserwujemy jakby
wrodzone poczucie sprawiedliwości, objawiające się nieraz wbrew warunkującym je
doświadczeniom. Różnice w definiowaniu i przejawianiu się sprawiedliwości są ogromne,
jednak świadomość istnienia tej wartości jest niemal uniwersalna.
Innym przykładem może być s p ó j n o ś ć

wewnętrzna

*

i szczerość.

Tworzą one podstawy zaufania, niezbędne zarówno we współpracy między ludźmi, jak i w
rozwoju – czy to indywidualnym czy zbiorowym.
Kolejna zasada to uznanie g o d n o ś c i

l u d z k i e j . Zasadę tę, czy wartość,

* Coveyowi chodzi tu o szczególny rodzaj uczciwości (ang. integrity), polegającej na zgodzie naszych dz i ał ań z
przekonaniami i intencjami o uczciwość wewnętrzną,, uczciwość w stosunku do siebie samego.

wyraża główna myśl Deklaracji Niepodległości Stanów Zjednoczonych. „Uznajemy za
oczywiste, że wszyscy ludzie zostali stworzeni jako równi i jednako uprzywilejowani przez
Stwórcę, z pewnymi niezbywalnymi prawami, a pośród nich prawem do życia, wolności i
dążenia do szczęścia".
Następną zasadą jest s ł u ż e n i e czy też idea wkładu. Kolejne to j a k o ś ć lub
doskonałość.
Jest też zasada

p o t e n c j a ł u , mówiąca, że znajdujemy się wciąż w stanie

embrionalnym, możemy zatem wzrastać, rozwijać się i realizować coraz więcej naszego
potencjału, objawiać coraz więcej talentów i zdolności. Ściśle związana z potencjałem jest
zasada wzrostu, rozumiana jako proces wykorzystywania potencjału i rozwijania talentów,
której towarzyszyć muszą takie zasady, jak c i e r p l i w o ś ć , p i e l ę g n o w a n i e i
zachęta.
Zasady to nie to samo co praktyka. Praktyka jest konkretną działalnością. Może być
skuteczna w jednych okolicznościach i nie przydać się na nic w innych, na przykład gdy
rodzice próbują wychowywać drugie dziecko dokładnie tak samo jak pierwsze. Praktyka
jest zatem specyficzna dla danej sytuacji, podczas gdy zasady są głęboką, fundamentalną
prawdą mającą uniwersalne zastosowanie. Odnoszą się zarówno do jednostek, do
małżeństw i rodzin, jak i do wszelkich prywatnych i publicznych organizacji.
Uwewnętrznione stają się nawykiem, dając moc tworzenia różnorodnych praktyk i radzenia
sobie z rozmaitymi sytuacjami.
Zasady nie są wartościami. Wspólne wartości może mieć także banda złodziei, a przecież
łamią oni fundamentalne zasady, o których tu mówimy. Zasady są terenem,
wartości – mapą. Kiedy wyznajemy właściwe zasady, znamy prawdę – mamy znajomość
rzeczy odpowiadającą realiom.
Zasady przewodzą ludzkości i stanowią o naszej wartości przetrwania. Są fundamentalne
i w gruncie rzeczy niekwestionowane, bo oczywiste. Łatwo zdamy sobie z tego sprawę,
analizując absurdalność dążenia do szczęśliwego życia na podstawie zasad przeciwnych.
Wątpię, czy ktokolwiek rozważałby poważnie nieuczciwość, nikczemność, bezużyteczność,
pośledniość czy degenerację jako podstawy sukcesu i szczęścia. Choć ludzie mogą
dyskutować, jak zdefiniować, manifestować czy stosować zasady, wygląda na to, że
wszyscy mamy wewnętrzną świadomość ich istnienia.
Nasze mapy czy paradygmaty będą tym dokładniejsze i skuteczniejsze, im bardziej będą

odpowiadać zasadom czy prawom naturalnym. A właściwe mapy daleko bardziej wpłyną na
skuteczność naszych działań niż wysiłki nad zmianą postaw czy zachowań.

ZASADY WZROSTU I ZMIANY
Atrakcyjność etyki osobowości, jej główny urok polega na obietnicy szybkiej i łatwej
drogi do osiągnięcia wysokiej jakości życia – skuteczności działania i głębokich związków
z innymi – bez przechodzenia przez naturalne procesy pracy i wzrostu, które to
umożliwiają.
Jest to hasło bez pokrycia. To schemat: „Szybko zbij majątek", obiecujący „bogactwo bez
pracy". Nawet gdy okaże się skuteczny, nie będzie prawdziwym sukcesem, nie da pełnego
szczęścia.
Etyka osobowości jest iluzoryczna i złudna. A próba uzyskania za pomocą jej technik
efektów najwyższej jakości jest tak samo skuteczna, jak próba dotarcia do jakiegoś miejsca
w Chicago na podstawie mapy Detroit.
Używając słów Ericha Fromma, wnikliwego badacza korzeni etyki osobowości, można
powiedzieć:
Mamy dziś do czynienia z jednostką zachowującą się jak automat, która sama siebie nie
rozumie, a jedyną osobą, jaką zna, jest osoba, którą być powinna; u której paplanina zastąpiła
mowę, sztuczny uśmiech zastąpił szczery śmiech, a poczucie tępej rozpaczy zastąpiło
prawdziwy ból. Można ją określić dwojako. Z jednej strony, że cierpi na – być może
nieuleczalny – brak spontaniczności i indywidualności. Z drugiej, można również
powiedzieć, że jednostka ta nie różni się w zasadzie od pozostałych milionów nas wszystkich,
którzy stąpamy po tej ziemi.

Życie to następujące kolejno po sobie stadia wzrostu i rozwoju. Dziecko uczy się
najpierw przewracać na brzuch, potem siadać i raczkować, aż wreszcie chodzić i biegać.
Każdy etap jest ważny i każdy wymaga czasu. Żadnego nie można ominąć.
Prawda ta dotyczy wszelkich faz życia, wszystkich dziedzin rozwoju, czy to gry na
pianinie, czy skutecznego porozumiewania się ze współpracownikami. Stosuje się do
jednostek, małżeństw, rodzin i organizacji (czyli firm, przedsiębiorstw, zakładów pracy itp.).
W wypadku zjawisk fizycznych akceptujemy zasadę procesu, ale zrozumienie tego w
odniesieniu do dziedziny emocji, stosunków międzyludzkich czy nawet własnego

charakteru jest już mniej powszechne i znacznie trudniejsze. Jeszcze trudniejsze od
zrozumienia jest zaakceptowanie tej prawdy i życie z nią w harmonii. W
konsekwencji – aby oszczędzić czas i energię i osiągnąć upragniony cel – szukamy czasem
skrótów, spodziewając się ominąć któryś z życiowych etapów.
Co się jednak stanie, gdy spróbujemy skrócić naturalny proces naszego wzrostu i
rozwoju? Co osiągnie przeciętny tenisista, gdy po to, by zrobić lepsze wrażenie, zdecyduje
się zagrać w wyższej klasie? Czy pozytywne myślenie pozwoli mu pokonać
profesjonalistów?
Co by się stało, gdybyś zapewniał przyjaciół, że możesz dać koncert fortepianowy,
podczas gdy posiadałbyś tylko umiejętności adepta?
Odpowiedzi są oczywiste. Po prostu nie da się tych procesów rozwojowych pogwałcić,
zignorować czy skrócić. Byłoby to działaniem przeciw naturze, gdzie szukanie skrótów
prowadzić może jedynie do rozczarowań i frustracji.
Jeśli na dziesięciostopniowej skali jakiejś umiejętności jestem na stopniu drugim, a
pragnę osiągnąć piąty, muszę najpierw dojść do stopnia trzeciego. „Tysiącmilowa podróż
zaczyna się od pierwszego kroku" i tylko jeden krok może być zrobiony w danym
momencie.
Jeśli nie będziesz zadawał pytań i przyznawał się do niewiedzy, nie pozwolisz
nauczycielowi się zorientować, na jakim jesteś poziomie, nie rozwiniesz się i nie nauczysz
niczego. Na dłuższą metę i tak nie da się tego ukryć. A przyznanie się do ignorancji jest
często pierwszym krokiem w edukacji. Thoreau powiedział: „Jak możemy zdawać sobie
sprawę z własnej ignorancji, której wszak wymaga nasz wzrost, jeśli przez cały czas
stosujemy wiedzę, jaką posiadamy?”
Przyszły do mnie kiedyś dwie dziewczyny, córki mojego przyjaciela, i ze łzami w oczach
skarżyły się na ojca, na jego szorstkość i brak zrozumienia. Bały się pomówić szczerze z
rodzicami, a z drugiej strony niezwykle potrzebowały ich miłości, zrozumienia i rady.
Rozmawiałem potem z ich ojcem i okazało się, że na poziomie intelektu zdaje sobie
sprawę z tego, co się dzieje. Przyznał, że nie potrafi się opanować, wzbraniał się jednak
przed ponoszeniem za to odpowiedzialności, jak również nie pogodził się szczerze z tym, iż
poziom jego emocjonalnego rozwoju pozostawia wiele do życzenia. Nie mógł przełamać
swej dumy, by uczynić pierwszy krok w kierunku zmiany.
Jeśli chcemy mieć właściwe stosunki z żoną, mężem, dziećmi, przyjaciółmi czy kolegami

w pracy, musimy nauczyć się słuchać. Wymaga to siły emocjonalnej. Słuchanie angażuje
cierpliwość, otwarcie i pragnienie zrozumienia – wysoko rozwinięte cechy charakteru.
Znacznie łatwiej pozostawać na niskim poziomie emocjonalnym, a tylko rad udzielać z
wysokiego poziomu.
O ile poziom gry na pianinie czy gry w tenisa jest oczywisty i udawanie jest tu
niemożliwe, o tyle nie jest on równie oczywisty, gdy chodzi o charakter i rozwój
emocjonalny. Możemy pozować na kogoś innego lub maskować się przed obcymi i
znajomymi. Grać. I przez jakiś czas może się nam to udawać, przynajmniej na zewnątrz.
Nawet sami możemy dać się zwieść tym pozorom. Sądzę jednak, że większość z nas zna
prawdę o sobie; i myślę, że zna ją większość ludzi, z którymi żyjemy i pracujemy.
Konsekwencje

skracania

tych

naturalnych

procesów

wzrastania

widziałem

niejednokrotnie w świecie biznesu, kiedy to członkowie kierownictwa usiłowali „kupić"
wzrost produkcji, jakości, morale i obsługi klientów za pomocą sugestywnych przemówień,
wytrenowanego uśmiechu i zewnętrznych interwencji. Nie zwracali przy tym uwagi na
towarzyszący temu klimat braku zaufania. Gdy jedne metody nie dawały efektów, oglądali
się za innymi z kręgu etyki osobowości, raz po raz ignorując naturalne zasady zaufania.

Pamiętam, jak wiele lat temu sam pogwałciłem te zasady jako ojciec. Pewnego dnia
wróciłem do domu na urodzinowe przyjęcie mojej trzyletniej córeczki i zastałem ją w kącie
salonu, gdzie z buntowniczą miną ściskała kurczowo wszystkie prezenty, nie chcąc bawić
się nimi z dziećmi. Od razu zauważyłem grupkę rodziców oglądających ten popis egoizmu.
Zmieszałem się, zwłaszcza że prowadziłem wtedy na uniwersytecie zajęcia na temat relacji
międzyludzkich, i znałem ¾ a przynajmniej czułem ¾ oczekiwania tych rodziców.
Atmosfera w pokoju była naprawdę naładowana– dzieci tłoczyły się wokół mojej
córeczki, wyciągając ręce i prosząc, by mogły się pobawić zabawkami, które właśnie
ofiarowały, a ona twardo odmawiała. Pomyślałem: „Stanowczo powinienem nauczyć córkę
dzielenia się z innymi, jest to przecież jedna z najważniejszych dla nas wartości".
Poprosiłem ją zatem:
– Kochanie, proszę, czy mogłabyś podzielić się zabawkami z przyjaciółmi, od których
przecież je dostałaś?
– Nie – odpowiedziała stanowczo.

Zastosowałem więc z kolei metodę łagodnej perswazji:
– Kochanie, jeśli będziesz się dzielić z dziećmi zabawkami w swoim domu, to dzieci
pozwolą ci się bawić ich zabawkami, gdy pójdziesz do nich.
Znów zabrzmiała natychmiastowa odpowiedź.
– Nie.
Zmieszałem się jeszcze bardziej, gdyż było oczywiste, że nie mam wpływu na córkę.
Trzecią metodą było przekupstwo. Bardzo łagodnie powiedziałem:
– Kochanie, jeśli podzielisz się z dziećmi zabawkami, dostaniesz specjalną
niespodziankę. Dam ci gumę do żucia.
– Nie chcę gumy – wybuchnęła.
Byłem już zirytowany, zatem w czwartym podejściu odwołałem lig do gróźb i lęku:
– Jeśli nie będziesz się bawić ze wszystkimi, zostaniesz ukarana.
– No i dobrze! – krzyknęła. – To są moje zabawki i nie muszę się i i mi dzielić.
W końcu odwołałem się do przemocy. Po prostu wziąłem kilka zabawek i dałem je
innym dzieciom, mówiąc:
– Macie, dzieciaki, bawcie się.
Być może moja córka czuła potrzebę, by doświadczyć posiadania zabawek, zanim
zdołałaby się nimi podzielić. (A tak naprawdę, czy zanim coś posiedliśmy, możemy to w
ogóle oddać?) Potrzebowała mnie jako ojca, który – dojrzalszy emocjonalnie – pozwoliłby
jej tego doświadczyć.
Ale w tamtym momencie zależało mi bardziej na opinii innych rodziców niż na rozwoju
mojego dziecka i naszych wzajemnych stosunkach. Dokonałem prostego osądu, że ja mam
rację; powinna się dzielić i nie robiąc tego, postępowała źle.
Może ten wysoki poziom moich oczekiwań wobec niej wynikał po prostu stąd, że sam
byłem na niższym poziomic własnej skali. Nie chciałem, bądź nie potrafiłem, ofiarować
c i e r p l i w o ś c i i z r o z u m i e n i a , oczekiwałem zatem, że dziecko podzieli się
zabawkami. Usiłując pokryć swoje braki, z a p o ż y c z y ł e m siłę mojej pozycji i
autorytetu i zmusiłem córkę, aby zrobiła to, co chciałem.
Pożyczanie siły wytwarza jednak słabość. Tworzy ją w tym, kto pożycza, gdyż w
osiąganiu celu bardziej uzależnia się on od czynników zewnętrznych. Tworzy ją także w
osobie zmuszanej do podporządkowania się, gdyż hamuje rozwój samodzielnego
rozumowania, wzrost i dyscyplinę wewnętrzną. Wreszcie osłabia związki. Zamiast

współpracy pojawia się lęk, przez co obie strony stają się bardziej arbitralne i silniej bronią
swoich pozycji.
A co się stanie, gdy źródło, z którego pożycza się siłę – cokolwiek to jest: przewaga
fizyczna, pozycja, autorytet, symbole statusu, powierzchowność lub osiągnięcia – zmieni się
lub przestanie istnieć?
Gdybym był bardziej dojrzały, polegałbym raczej na własnej wewnętrznej sile – moim
zrozumieniu konieczności dzielenia się i rozwoju oraz mojej miłości i zdolności
wspierania – i pozwoliłbym córce dokonać wyboru, czy chce podzielić się tym, co dostała.
Może po próbie wytłumaczenia jej tego odwróciłbym uwagę dzieci od zabawek, proponując
im na przykład ciekawą grę, a moje dziecko uwolniłbym od emocjonalnego napięcia. Dziś
zrozumiałem, że gdy dzieci doświadczą prawdziwego posiadania, dzielą się naturalnie,
spontanicznie i chętnie.
Z doświadczenia wiem, że jest czas na naukę i czas, kiedy uczyć nie należy. Przy
napiętych stosunkach i w nerwowej atmosferze próby uczenia odbierane są często jako
forma osądu lub odrzucenia. Nauka czy rozmowa o wartościach jest znacznie
skuteczniejsza, gdy mamy z dzieckiem dobre stosunki i robimy to w atmosferze spokoju. W
tamtym czasie nie byłem jeszcze wystarczająco dojrzały emocjonalnie, aby zachować
odpowiedni poziom cierpliwości i wewnętrznej kontroli.
Może poczucie szczerej chęci dzielenia się musi być poprzedzone poczuciem posiadania.
Wielu ludzi, którzy dają mechanicznie lub nie chcą dawać i dzielić się w małżeństwie i
rodzinie, nigdy być może nie doświadczyło posiadania siebie samych, nie zaznało poczucia
tożsamości i własnej wartości. Chcąc naprawdę pomóc dzieciom we wzrastaniu, trzeba być
wystarczająco cierpliwym, by pozwolić im poczuć sens posiadania, i dostatecznie mądrym,
by przykładem własnego życia nauczyć ich wartości dzielenia się z innymi.

SPOSÓB, W JAKI WIDZIMY PROBLEM, JEST PROBLEMEM
Kiedy w życiu jednostek, rodzin i organizacji opartych na trwałych zasadach dzieje się
dobrze, zaciekawia to innych. Podziwiają oni siłę i dojrzałość takich ludzi, jedność i
współpracę w rodzinach, współdziałanie dostosowane do zmiennych warunków w
organizacjach.
Natychmiastowa reakcja ludzi odkrywa ich podstawowy paradygmat.

Pytają: „Jak to robisz? Naucz mnie tych sposobów". Naprawdę mówią wtedy: „Daj mi
jakiś doraźny środek, który uśmierzy mój ból",
Znajdą ludzi, którzy wyjdą naprzeciw ich pragnieniom i będą ich uczyć; przez pewien
czas owe umiejętności i techniki mogą spełniać swoje zadanie. Społeczne plastry i aspiryny
mogą eliminować pewne kosmetyczne lub ostre problemy.
Stan chroniczny utrzymuje się jednak i w końcu zaowocuje kolejnym ostrym objawem.
Im bardziej ludzie zajmują się doraźną pomocą i koncentrują na ostrych problemach i bólu,
tym silniej przyczyniają się do zachowania chronicznej sytuacji, która je powoduje.
Sposób, w jaki w i d z i m y problem, j e s t problemem.
Spójrzmy jeszcze raz na troski ludzkie, o których była mowa na początku tego rozdziału.
Zobaczymy, jaki wpływ ma tu myślenie w kategoriach etyki osobowości.
Skończyłem wiele kursów skutecznego zarządzania. Wymagam dużo od moich
pracowników i ciężko pracuję nad tym, by być dla nich miły i dobrze ich traktować.
Jednak nie czuję ich lojalności. Mam wrażenie, że gdybym zachorował i nie przyszedł
do pracy, obijaliby się przez większość dnia. Dlaczego nie potrafię ich wdrożyć do
samodzielnej i odpowiedzialnej pracy albo znaleźć ludzi, którzy pracowaliby bez
nadzoru?
Etyka osobowości podpowiada, że mogę podjąć jakieś radykalne kroki– wstrząsnąć
wszystkim, ściąć kilka głów – co przywoła moich ludzi do porządku i nauczy ich doceniać
to, co mają. Albo mogę znaleźć jakiś trening motywacyjny, który zmieni ich w oddanych mi
pracowników. Mogę też zatrudnić nowych ludzi, którzy będą lepsi.
A przecież pod powłoką nielojalnego zachowania pracowników mogą kryć się ich
wątpliwości, czy rzeczywiście postępuję zgodnie z ich interesem. Może czują, że traktuję
ich przedmiotowo? Czy mają prawo tak sądzić? Co naprawdę o nich myślę? Czy to
możliwe, że sposób, w jaki widzę pracujących dla mnie ludzi, jest częścią problemu?
Mam za mało czasu, aby zrobić wszystko, co powinnam. Jak dzień długi czuję się
przez to napięta, przeciążona, wyczerpana... I tak codziennie, przez siedem dni w
tygodniu. Chodzę na seminaria poświęcone organizacji czasu i wypróbowałam kilka
różnych systemów planowania. Trochę pomogło, ale ciągle nie czuję, by moje życie
było takie, jakiego pragnę – szczęśliwe, pożyteczne i spokojne.

Etyka osobowości twierdzi, że musi być coś – jakiś nowy terminarz czy seminarium – co
pozwoli mi poradzić sobie z tym napięciem. A może to nie wydajność stanowi problem?
Czy chodzi o zrobienie więcej w krótszym czasie czy o właściwe reagowanie na ludzi i
okoliczności, które zdają się kontrolować moje życie?
A może jest coś, czemu należałoby przyjrzeć się głębiej – jakiś paradygmat w mojej
podświadomości, który określa, w jaki sposób widzę mój czas, moje życie i moją naturę.
Moje małżeństwo jest skończone. Nie to, żebyśmy się kłócili, nie. Po prostu już się
nie kochamy. Byliśmy nawet u psychologa, próbowaliśmy różnych rzeczy, ale nie
wygląda na to, aby udało nam się wzniecić w sobie dawne uczucie.

Etyka osobowości mówi, że na pewno istnieje jakaś nowa książka czy seminarium, na
którym ludzie wyrzucają z siebie wszystkie uczucia, co może pomóc żonie lepiej mnie
zrozumieć. A może to wszystko nie ma sensu, a miłości szukać muszę w innym związku.
A czy możliwe, że to wcale nie w żonie tkwi prawdziwy problem? Czy to nie ja sam
wzmacniam słabości żony, a swoje życie postrzegam jako funkcję tego, w jaki sposób
jestem traktowany?
Czy mam podstawowe paradygmaty na temat żony, małżeństwa i miłości? Może to one
są pożywką dla mojego problemu?
Czy przekonałeś się, jak silnie paradygmaty etyki osobowości wpływają na sposób, w
jaki widzimy problemy, i na nasze wyniki, aby je rozwiązać?
Niezależnie od tego, czy ludzie dostrzegają to czy nie, wielu rozczarowały puste
obietnice etyki osobowości. Pracując dla rozmaitych organizacji, stwierdziłem, że
perspektywicznie myśląca kadra kierownicza jest zwyczajnie zdegustowana psychologią
podnoszenia nastroju i „motywującymi" mówcami, którzy poza zabawnymi historyjkami
zaprawionymi banałem nie mają niczego sensownego do powiedzenia.
Ludzie chcą procesu. Chcą treści. Chcą więcej niż plastra i aspiryny. Chcą rozwiązać
chroniczny, pierwotny problem i skoncentrować się na prawach przynoszących długofalowe
rezultaty.

NOWY POZIOM MYŚLENIA
Albert Einstein zauważył: „Istotne problemy naszego życia nie mogą być rozwiązane na
tym samym poziomie myślenia, na jakim byliśmy, kiedy je tworzyliśmy".
Kiedy patrzymy dookoła i spoglądamy w głąb siebie, rozpoznając problemy, które
tworzy życie i działanie w ramach etyki osobowości, zaczynamy rozumieć, że są to
problemy głębokie, wręcz fundamentalne, i nie można ich rozwiązać na powierzchownym
poziomie ich powstania.
Żeby je rozwiązać, potrzebujemy nowego, głębszego poziomu myślenia– paradygmatu
opartego na zasadach, które dokładnie opisują teren skutecznego działania i współdziałania
człowieka.
Książka 7 nawyków skutecznego działania jest właśnie poświęcona nowemu sposobowi
myślenia. Ujmuje skuteczność indywidualnego i interpersonalnego działania zgodnie ze
skoncentrowanym na zasadach, opartym na charakterze podejściem „od wewnątrz".
Podejście „od wewnątrz" znaczy tyle, co rozpoczęcie od siebie, od najbardziej
wewnętrznej części – od własnych paradygmatów i motywów, od charakteru.
Mówi ono: chcesz mieć szczęśliwe małżeństwo – b ą d ź osobą promieniującą dobrą
energią; nie wzmacniaj złej energii, raczej jej unikaj. Chcesz mieć w domu sympatycznego,
otwartego na współpracę nastolatka, bądź bardziej wyrozumiałym, współczującym i
spójnym wewnętrznie rodzicem. Chcesz mieć więcej swobody w pracy, bądź
odpowiedzialnym, chętniejszym do pomocy, więcej z siebie dającym pracownikiem.
Pragniesz, by ci ufano, bądź godny zaufania. Zależy ci na wtórnej wielkości – uznaniu
twojego talentu, skoncentruj się najpierw na wielkości pierwotnej – na charakterze.
Podejście od wewnątrz mówi, że zwycięstwa publiczne muszą być poprzedzone
zwycięstwami prywatnymi, że spełnianie obietnic danych innym musi być poprzedzone
dotrzymywaniem obietnic sobie. Za próżne uważa ono stawianie osobowości przed
charakterem i za bezowocne poprawianie stosunków z innymi bez wcześniejszego
doskonalenia siebie.
Praca od wewnątrz jest procesem – nieustającym procesem odnowy opartym na
naturalnych prawach rządzących postępem i rozwojem człowieka. Jest wznoszącą się

spiralą wzrostu, prowadzącą do coraz wyższych form odpowiedzialnej niezależności i do
dającej dobre efekty współzależności.
Pracowałem z wieloma wspaniałymi, utalentowanymi ludźmi, którzy głęboko pragną
osiągnąć w życiu sukces i szczęście, ludźmi, którzy poszukują, i ludźmi, którzy ranią.
Pracowałem z kadrą kierowniczą różnych przedsiębiorstw, studentami, ugrupowaniami
kościelnymi i świeckimi, rodzinami i małżeństwami. I nigdy, w całej mojej karierze, nie
widziałem, aby ostateczne rozwiązanie problemów czy trwałe szczęście lub sukces przyszły
z zewnątrz.
Widywałem nieszczęśliwych, czujących się jak bezsilne ofiary ludzi skupionych na
słabościach innych i na okolicznościach, które obarczali odpowiedzialnością za własny
bezwład na skutek zewnętrznych paradygmatów. Widziałem nieszczęśliwe związki, gdzie
jedno z małżonków chciało zmieniać drugie, gdzie jedna strona wyliczała „grzechy" drugiej
lub próbowała ją dostosować do wymyślonego przez siebie kształtu. Przysłuchiwałem się
dysputom zarządów fabryk, gdzie próbowano stworzyć przepisy zmuszające ludzi do
działania, poświęcając temu tyle czasu i energii, jakby od nich właśnie zależała podstawa
zaufania.
Członkowie naszej rodziny żyją też w trzech „najgorętszych" punktach ziemi– w
Południowej Afryce, w Izraelu i w Irlandii – i uważam, że źródłem ciągłych problemów w
tych rejonach jest skierowany na zewnątrz paradygmat większości ich społeczeństwa.
Każda z zaangażowanych w konflikt grup przekonana jest, że problem tkwi „tam" i gdyby
„oni" się zmienili lub nagle przestali istnieć, problem byłby rozwiązany.
Przesunięcie paradygmatu w kierunku „od wewnątrz" jest dla większości ludzi
doświadczeniem tak dramatycznym głównie z powodu silnego wpływu warunkującego
paradygmatu społecznego –etyki osobowości.
Moje doświadczenia – zarówno zawodowe, jak i osobiste – oraz wnikliwe studia nad
ludźmi i społeczeństwami sukcesu upewniają mnie jednak, że wiele zasad zawartych w
s i e d m i u n a w y k a c h jest już w nas, w naszym sumieniu i w tym, co nazywamy
zdrowym rozsądkiem. Aby je wyodrębnić, rozwinąć i z ich pomocą rozpatrywać
najistotniejsze problemy, musimy zacząć inaczej myśleć – przesunąć nasze paradygmaty w
kierunku głębszego, odniesionego do wnętrza poziomu.

Starając się szczerze zrozumieć te zasady, uznając je za własne i stosując w życiu,
odkryjemy i wciąż na nowo odkrywać będziemy prawdę spostrzeżenia T. S. Eliota:
Nie możemy ustawać w poznawaniu. A jego końcem będzie przybycie do miejsca, w
którym zaczynaliśmy, i poznanie go po raz pierwszy.

SIEDEM NAWYKÓW – ZARYS
Jesteśmy tym, co w swoim życiu powtarzamy. Doskonałość nie jest
jednorazowym aktem, lecz nawykiem.
ARYSTOTELES

Nasz charakter tworzą głównie nasze nawyki, „Siej myśl – zbieraj działanie; siej
działanie – zbieraj nawyk; siej nawyk – zbieraj charakter; siej charakter – zbieraj los" –
głosi maksyma.
Nawyki są potężnymi składnikami naszego życia. Ponieważ są to stałe i często nie
uświadamiane sposoby zachowania, wyrażają na co dzień nasz charakter i czynią nasze
działanie skutecznym... bądź nieskutecznym.
Wielki pedagog Horace Mann powiedział: „Nawyki są jak liny. Codziennie doplatamy do
nich nitkę i wkrótce nie sposób ich przerwać". Osobiście nie zgadzam się z ostatnią częścią
tej myśli. Wiem, że można je przerwać. Nawyków można się nauczyć i można się ich
oduczyć. Wiem też jednak, że nie dzieje się to natychmiast. Wymaga to dłuższego procesu i
niezwykłego zaangażowania.
Oglądając wyprawę Apolla 11 na Księżyc, byliśmy oszołomieni widokiem pierwszego
człowieka, który spacerował po Księżycu, i jego powrotem na Ziemię. Słowa zachwytu,
takie jak „fantastyczne" i „nieprawdopodobne", nie wystarczą, by opisać te pamiętne dni.
Aby tego dokonać, astronauci musieli dosłownie wyrwać się z olbrzymiej siły przyciągania
ziemskiego. I więcej energii zużyto w pierwszych kilku minutach wznoszenia się,
pokonując pierwsze mile lotu, niż w następnych kilku dniach – przebywając ich pół miliona.
Nawyki również mają nadzwyczajną siłę przyciągania, większą, niż się to ludziom na
ogół wydaje. Oderwanie się od głęboko zakorzenionych skłonności, takich jak odkładanie
spraw na później, niecierpliwość, krytykanctwo czy samolubstwo, które gwałcą główne
zasady ludzkiej efektywności, wymaga znacznie więcej niż trochę woli i kilku drobnych

zmian w życiu. „Wznoszenie się" wymaga nadzwyczajnego wysiłku, jednak gdy raz
wyrwiemy się z pola grawitacji, nasza wolność osiągnie całkiem nowy wymiar.
Jak każda naturalna siła, siła grawitacji może pracować dla nas lub przeciwko nam. Siła
przyciągania pewnych nawyków może powstrzymywać nas przed pójściem tam, dokąd
chcemy. Ale to także siła przyciągania utrzymuje nasz świat w całości, planety w orbitach, a
cały wszechświat w określonym ładzie. Jeśli zatem użyjemy jej potęgi skutecznie, to
zdołamy wykorzystać siłę grawitacji naszych nawyków do stworzenia spójności i ładu,
niezbędnych, aby uczynić nasze życiowe działanie skutecznym.

DEFINICJA NAWYKU
Dla naszych celów zdefiniujemy nawyk jako skrzyżowanie wiedzy, u m i e j ę t n o ś c i
i pragnienia.
Wiedza jest paradygmatem teoretycznym – co r o b i ć i d l a c z e g o . Umiejętność
oznacza – j a k to robić. Pragnienie zaś jest motywem, to nasze – c h c ę robić. Aby coś
stało się w naszym życiu nawykiem, musimy posiadać wszystkie trzy elementy.
Moje stosunki z kolegami w pracy, z małżonkiem czy dziećmi mogą być mało
efektywne, ponieważ wciąż mówię im, co myślę, a nigdy tak naprawdę ich nie słucham.
Dopóki poszukuję właściwych zasad stosunków międzyludzkich na zewnątrz, mogę nawet
nie wiedzieć, że muszę słuchać.
Nawet jeśli wiem, że skuteczne współdziałanie z ludźmi wymaga, aby ich naprawdę
słuchać, mogę nie posiadać tej umiejętności. Mogę nie wiedzieć, jak zaangażować się
naprawdę w słuchanie drugiego człowieka.
Nie wystarczy, że wiem, iż powinienem słuchać, i wiem, jak to robić. Dopóki nie chcę
słuchać, nie ma we mnie pragnienia słuchania, dopóty nie stanie się ono moim nawykiem.
Tworzenie nawyku wymaga bowiem pracy we wszystkich trzech wymiarach.
Zmiany w zakresie „być–widzieć" następują w trakcie procesu rozwoju – sposób bycia
zmienia widzenie, które z kolei zmienia sposób bycia i tak dalej, posuwając się w górę po
spirali wzrostu. Pracując nad wiedzą, umiejętnościami i pragnieniem, zrywając ze starymi
paradygmatami, które przez lata były dla nas źródłem pseudobezpieczeństwa, możemy
przedostać się na nowy, skuteczny poziom własnego działania i współdziałania z innymi.

Wiedza
(co, dlaczego)

NAWYKI
Umiejętności
(jak)

Pragnienie
(chcę)

EFEKTYWNE NAWYKI
Uwewnętrznianie zasad i wzorów zachowania
Czasami jest to proces bolesny. Jest to zmiana, która musi być motywowana wyższymi
celami i wymaga chęci podporządkowania togo, czego – jak uważasz – chcesz teraz, temu,
czego chcesz później. Proces ten rodzi jednak szczęście, „cel i przeznaczenie naszego
istnienia". Szczęście może być zatem zdefiniowane, przynajmniej częściowo, jako owoc
pragnienia i zdolności poświęcenia tego, czego chcemy t e r a z , dla tego, czego chcemy
ostatecznie.

SKALA DOJRZEWANIA
Siedem nawyków nie jest zbiorem oderwanych czy wyrywkowych pokrzepiających
formułek. W harmonii z naturalnymi prawami wzrostu dają one wzbogacone, konsekwentne
i całościowe ujęcie rozwoju skutecznego działania i współdziałania jednostki. Przesuwają
nas

systematycznie

na

skali

dojrzewania

od

zależności,

przez

n i e z a l e ż n o ś ć , do w s p ó ł z a l e ż n o ś c i .
Zaczynamy życie jako całkowicie uzależnione od innych niemowlęta. Inni karmią nas,
opiekują się nami, robią wszystko, czego potrzebujemy, by przetrwać. Bez tej opieki
przeżylibyśmy kilka godzin, najwyżej kilka dni.
Mijają miesiące i lata, a my stopniowo stajemy się coraz bardziej n i e z a l e ż n i –
fizycznie, psychicznie, emocjonalnie i finansowo – aż w końcu potrafimy całkowicie zadbać
o siebie; sami sobą kierujemy i liczymy sami na siebie.
Nadal wzrastając i dojrzewając, coraz bardziej uświadamiamy sobie, że wszystko w
naturze oparte jest na w s p ó ł z a l e ż n o ś c i , że istnieje system ekologiczny, który
zarządza naturą, co dotyczy także społeczeństwa. Odkrywamy następnie, że to, co dla
naszej natury najistotniejsze, opiera się na naszych związkach i relacjach z innymi, zatem –
życie ludzkie także jest współzależne.
Rozwój od niemowlęctwa do wieku dojrzałego zgodny jest z prawem naturalnym i
odbywa się w kilku wymiarach. Całkowita dojrzałość fizyczna na przykład nie oznacza
wcale równoczesnej dojrzałości intelektualnej i emocjonalnej. Z drugiej strony, fizyczna
zależność jakiejś osoby nie oznacza, że jest ona umysłowo lub emocjonalnie niedojrzała.
Na skali dojrzałości z a l e ż n o ś ć

jest paradygmatem oznaczającym „ty": t y

zajmujesz się mną; t y masz radzić sobie z moimi trudnościami; tobie się nie udało, ciebie
obarczam odpowiedzialnością za rezultaty.
N i e z a l e ż n o ś ć jest paradygmatem oznaczającym „ja": j a mogę to zrobić; ja
jestem odpowiedzialny; ja polegam na sobie samym; ja dokonuję wyborów.
W s p ó ł z a l e ż n o ś ć to paradygmat oznaczający „my": m y możemy to zrobić; my
możemy współdziałać; my możemy zespolić nasze talenty i możliwości i razem stworzyć
coś większego, wspanialszego.
Jednostki zależne, aby uzyskać to, czego chcą, potrzebują innych. Niezależne – mogą
dostać to samo dzięki własnym wysiłkom.

Osoby współzależne łączą własne wysiłki z wysiłkami innych ludzi, aby to, co osiągną,
stało na najwyższym poziomie.
Gdybym był fizycznie zależny – sparaliżowany, ułomny czy w jakiś inny sposób
ograniczony – potrzebowałbym twojej pomocy. Gdybym był zależny emocjonalnie, moje
poczucie bezpieczeństwa i wartości pochodziłoby z twojej opinii o mnie. Gdybyś mnie nie
lubił, mogłoby to zniszczyć moją psychikę. Będąc zależnym intelektualnie, liczyłbym, że
będziesz myślał o moich sprawach i rozwiązywał pojawiające się w moim życiu problemy.
Jeśli jestem niezależny fizycznie, zupełnie dobrze radzę sobie z tym aspektem życia.
Niezależny umysłowo, myślę samodzielnie, przechodząc z jednego poziomu abstrakcji na
inny. Potrafię myśleć twórczo i analitycznie oraz porządkować i wyrażać myśli w
zrozumiały sposób. Niezależny emocjonalnie, dowartościowuję się od wewnątrz. Jestem
sterowany wewnętrznie, a moje poczucie wartości nie jest funkcją bycia lubianym lub
dobrze traktowanym.
Łatwo dostrzec, że niezależność jest znacznie dojrzalszą formą rozwoju niż zależność.
Jednak, choć jest wielkim indywidualnym osiągnięciem, nie jest najwyższą i ostateczną
formą rozwoju.
Niemniej współcześnie obowiązujące paradygmaty społeczne osadziły ją na tronie. Jest
deklarowanym celem wielu osób i ruchów społecznych. Większość materiałów na temat
samorozwoju stawia na piedestale niezależność, tak jakby współpraca, komunikacja i praca
w zespole były mniej ważne.
Ten współczesny nacisk na niezależność jest w dużym stopniu reakcją na zależność – na
kontrolę innych nad nami, na szufladkowanie nas, wykorzystywanie nas i manipulowanie
nami.
Słabo rozumiana idea współzależności ma dla niektórych posmak zależności i dlatego
spotykamy ludzi, którzy często z samolubnych powodów zostawiają współmałżonków,
opuszczają dzieci, odżegnują się od jakiejkolwiek społecznej odpowiedzialności – a
wszystko to w imię niezależności.
Reakcje ludzkie, zgodne z zasadą „nie dać się wodzić za nos", „być wyzwolonym" czy
„robić to, na co ma się ochotę", często ujawniają głębsze uzależnienia, od których nie da się
uciec, gdyż są raczej wewnętrzne niż zewnętrzne. Chodzi tu o takie uzależnienia, jak
przyzwolenie, by słabości innych rujnowały nam nasze emocjonalne życie, czy czucie się
ofiarą tego, co dzieje się poza naszą kontrolą.

Oczywiście możemy potrzebować zmiany sytuacji, w jakiej żyjemy. Problem zależności
jest jednak sprawą osobistej dojrzałości i niewiele ma wspólnego z daną sytuacją. Często się
zdarza, że pomimo jej poprawy niedojrzałość i zależność utrzymują, się nadal.
Prawdziwa niezależność charakteru daje nam siłę, by raczej działać, niż dostosowywać
się do okoliczności. Wyzwala nas z zależności od okoliczności i od innych ludzi i jako taka
jest wartościowym, uwalniającym celem. Jednakże nie zapewni nam efektywnego życia.
Myślenie

jedynie

w

kategoriach

niezależności

nie

pasuje

do

współzależnej

rzeczywistości. Niezależni ludzie, którzy nie są wystarczająco dojrzali, by myśleć i działać
współzależnie, mogą być dobrymi samodzielnymi twórcami, ale nie będą ani dobrymi
przywódcami, ani członkami zespołu. Ich działania nie wynikają z uznania paradygmatu
współzależności, który jest przecież niezbędny dla sukcesu w małżeństwie, rodzinie czy
zorganizowanej rzeczywistości.
Życie z natury odznacza się współzależnością. Próba osiągnięcia maksymalnej
skuteczności za pośrednictwem niezależności jest jak gra w tenisa za pomocą kija
golfowego. W obu wypadkach narzędzie nie pasuje do realiów.
Współzależność jest podejściem o wiele dojrzalszym i głębszym. Jeśli jestem fizycznie
współzależny, polegam na sobie i wierzę, że potrafię wykonać pewne rzeczy, ale zdaję sobie
także sprawę z tego, że kiedy będziemy pracować we dwoje, osiągniemy znacznie więcej,
niż gdybym – nawet dając z siebie wszystko – działał sam. Jestem emocjonalnie
współzależny, więc choć znajduję w sobie dużo poczucia własnej wartości, dostrzegam
także potrzebę miłości, jej dawania i otrzymywania od innych. Współzależny intelektualnie,
wiem, że potrzebuję najlepszych pomysłów innych ludzi, aby połączyć je z moimi.
Jako osoba współzależna mogę dzielić się tym, co posiadam, a zarazem korzystać z
niezmiernych możliwości innych ludzi.
Współzależność jest wyborem, którego mogą dokonać tylko jednostki niezależne. Ludzie
zależni nie mogą wybrać współzależności. Nie mają wystarczającej siły charakteru, aby to
zrobić, ponieważ sami do siebie nie należą w wystarczającym stopniu.
To dlatego właśnie nawyki: pierwszy, drugi i trzeci, omawiane w następnych rozdziałach,
dotyczą sztuki władzy nad sobą. Pozwalają nam przejść od zależności do niezależności. Są
„prywatnymi zwycięstwami", kwintesencją rozwoju charakteru. Z w y c i ę s t w a
publiczne

muszą

być

poprzedzone

zwycięstwami

p r y w a t n y m i . Nie możesz odwrócić tego procesu, tak jak nie możesz zebrać plonu,

dopóki nie posiejesz. Trzeba zacząć od wnętrza.
Stając się w pełni niezależny, osiągasz podstawy do skutecznej współzależności.
Zdobywasz charakter, dzięki któremu możesz skutecznie pracować nad bardziej
osobowościowo zorientowanymi „publicznymi zwycięstwami" – w pracy zespołowej,
współpracy czy komunikacji (nawyki: czwarty, piąty i szósty). Nie znaczy to jednak, że
musisz doskonale opanować nawyk pierwszy, drugi i trzeci, nim zaczniesz pracować nad
nawykiem czwartym, piątym i szóstym. Zrozumienie kolejności pomoże ci lepiej kierować
własnym rozwojem, nie namawiamy jednak, byś na kilka lat – dopóki nie rozwiniesz w
pełni nawyku pierwszego, drugiego i trzeciego – odizolował się od świata.
Jako część współzależnego świata musisz codziennie wchodzić z nim w związki. Jego
ostre problemy mogą jednak łatwo zaciemnić chroniczny charakter przyczyny. Gdy poznasz
swój wpływ na każdą współzależną interakcję, będziesz mógł stopniowo skupić swoje
wysiłki w zgodzie z naturalnymi prawami wzrostu.
Nawyk siódmy jest nawykiem systematycznej i harmonijnej odnowy w zakresie czterech
głównych wymiarów życia. Wymaga opanowania wszystkich innych nawyków. Jest
nawykiem ciągłego rozwoju; tworzy skierowaną ku górze spiralę wzrostu, która wznosi cię
na kolejne poziomy rozumienia i wcielania w życie nawyków.
Diagram na stronie 50 jest ilustracją kolejności i współzależności siedmiu nawyków. W
książce będziemy z niego korzystać w procesie poznawania zarówno ciągłej zależności
pomiędzy nawykami, jak i zachodzącej pomiędzy nimi synergii* – kiedy to nawyki, łącząc
się ze sobą, tworzą wyraźnie nowe, wzbogacające ich początkową wartość formy. Diagram
uwzględnia każde omawiane pojęcie i nawyk.

ZDEFINIOWANIE SKUTECZNOŚCI
Siedem nawyków to nawyki s k u t e c z n e g o d z i a ł a n i a . Ponieważ oparte są
na zasadach, przynoszą maksymalne długofalowe rezultaty. Stają się podstawą charakteru
jednostki, gdyż tworzą i wzmacniają centrum właściwych map, które pozwalają
człowiekowi skutecznie radzić sobie z problemami, wykorzystywać jak najlepiej
pojawiające się w życiu możliwości oraz przyswajać kolejne zasady spirali wzrostu.

* Synergia

to

nowa

niż suma poszczególnych wkładów.

wartość

powstająca

w

wyniku

współpracy,

większa

Współzależność
Staraj się naj pierw zrozumieć, potem by ć ZWYzrozum iany

5

CIĘST WO
PUBLICZNE

Synergia
6

7. Ostrzenie piły

Myśl w kategoriach
wygrana-wygrana
4

Niezależność
Niezależność
3.
Rób najpierw
to, co najważniejsze

ZWYCIĘST WO
1.
2.
P RYWATBądź
Zaczynaj
NE
proaktywny
z wiją końca

Zależność

PARADYGMAT SIEDMIU NAWYKÓW
Są one nawykami skuteczności także dlatego, że ich podstawą jest paradygmat
efektywności pozostający w harmonii z naturalnym prawem – z zasadą, którą nazywam
„równowagą P/ZP”, przeciw której łamie siebie wielu ludzi*. Zasadę tę łatwo zrozumieć na
przykładzie bajki Ezopa o gęsi i złotym jajku.
Jest to opowieść o biednym rolniku, który pewnego dnia odkrył w gnieździe swojej gęsi
błyszczące złote jajo. Początkowo myślał, że to jakaś sztuczka, ale gdy już chciał jajko
wyrzucić, przyszła mu do głowy inna myśl – oszacować je.
Okazało się, że jajko jest szczerozłote! Rolnik nie mógł uwierzyć w swoje szczęście, tym
bardziej, że sytuacja powtórzyła się następnego dnia. Odtąd codziennie budził się i pędził do
gniazda po kolejne złote jajko. Stał się bajecznie bogaty; z trudem wierzył, że to wszystko
przydarzyło mu się naprawdę.
W miarę jak się bogacił, stawał się coraz bardziej niecierpliwy i zachłanny. Wreszcie nic
chciał już dłużej czekać dzień po dniu na kolejne złote jajko, postanowił więc zabić gęś i
wyjąć je wszystkie od razu. Dostał się do wnętrza gęsi, ale okazało się, że nie ma tam
złotych jajek. I teraz nie było już sposobu, aby je zdobyć.
* Przypomnijmy powiedzenie Cecila B. deMille’a: „Nie możemy złamać prawa. Możemy tylko złamać siebie
przeciwko prawu.”

Uważam, że w bajce tej zawarte jest naturalne prawo, zasada – podstawowa definicja
skuteczności. Większość ludzi postrzega skuteczność poprzez paradygmat złotego jajka: im
więcej produkujesz, tym bardziej jesteś skuteczny. Ale jak pokazuje ta historia, prawdziwa
efektywność jest pochodną dwóch rzeczy: tego, co jest produkowane (złote jajka), i
trwałego majątku produkującego, czyli zdolności produkcyjnej (gęś).
Jeśli przyjmiesz model życia, w którym skoncentrujesz się na złotych jajkach, a
zaniedbasz gęś, to wkrótce stracisz ową zdolność produkcyjną, która wytwarza złote jajka.
Z drugiej strony, jeśli tylko troszczysz się o gęś, nie czyniąc żadnych starań, by znosiła złote
jajka, w końcu nie będziesz miał niezbędnych środków, aby wyżywić i gęś, i siebie.
Efektywność zasadza się na równowadze – na tym, co nazywam równowagą P/ZP, gdzie P
oznacza produkcję, czyli osiągnięcie upragnionego celu – złote jajka, a ZP – zdolność
produkcji, czyli możliwość produkowania lub środek produkcji – rzecz wytwarzającą owe
złote jajka.

TRZY RODZAJE ŚRODKÓW PRODUKCJI
Środki produkcji można z grubsza podzielić na trzy grupy: materialne (rzeczowe),
finansowe i ludzkie. Przyjrzyjmy się każdej z tych grup.
Kilka lat temu kupiłem środek m a t e r i a l n y , rzeczowy – elektryczną kosiarkę.
Używałem jej stale, w ogóle jej nie konserwując, Przez dwa sezony maszyna sprawowała
się dobrze, potem zaczęła się psuć. Kiedy oddałem ją do warsztatu, by ją przejrzano i
naostrzono, okazało się, że straciła ponad połowę pierwotnej mocy, czyli w zasadzie jest
bezużyteczna.
Gdybym inwestował w ZP –

w konserwację i utrzymywanie odpowiedniego stanu

mojego środka produkcji, do dziś cieszyłbym się jego P – koszeniem trawnika. Jak się też
okazało, spędziłem znacznie więcej czasu i wydałem więcej pieniędzy, próbując najpierw
zreperować starą kosiarkę, a potem kupić nową, niż gdybym utrzymywał ją we właściwym
stanie. Zatem zwyczajnie, moje działanie nie było skuteczne.
W pogoni za szybkim zyskiem czy rezultatem często niszczymy cenne środki
materialne – samochód, komputer, pralkę czy suszarkę, a nawet nasze ciało i środowisko.
Tymczasem utrzymywanie P i ZP w równowadze ma decydujące znaczenie dla
efektywności środków fizycznych.

Ma to także silny wpływ na efektywne korzystanie ze środków f i n a n s o w y c h .
Jakże często ludzie mylą kapitał z odsetkami! Czy zdarzyło ci się kiedykolwiek naruszyć
kapitał, aby podwyższyć swój poziom życia, wziąć więcej złotych jajek? Zmniejszający się
kapitał ma mniejszą siłę produkowania odsetek, czyli dochodu. Kurczy się, staje się coraz
szczuplejszy, aż wreszcie nie może pokryć nawet podstawowych potrzeb.
Najważniejszym finansowym środkiem produkcji jest nasza zdolność zarabiania. Jeśli nie
inwestujemy nieustannie w zwiększenie własnej ZP, drastycznie ograniczamy nasze
możliwości. Zatrzaskujemy się w obecnej sytuacji, drżąc o to, co myśli o nas szef czy
kierownictwo, bronimy posiadanych pozycji i uzależniamy się ekonomicznie. To także nie
daje dobrych efektów.
W wymiarze l u d z k i m równowaga P/ZP jest równie istotna, a nawet ważniejsza,
ponieważ ludzie kontrolują środki materialne i finansowe.
Gdy w małżeństwie obie osoby skoncentrowane są bardziej na braniu złotych jajek – na
korzyściach – niż na pielęgnowaniu związku, który je zapewnia, często stają się
niewrażliwe i niedelikatne i zapominają o odrobinie życzliwości i uprzejmości, tak przecież
ważnych dla głębi związku. Zaczynają używać mechanizmów kontrolujących, za pomocą
których manipulują sobą nawzajem, koncentrować się na własnych potrzebach,
usprawiedliwiać swoje zachowanie i szukać dowodów winy drugiej strony. Zanika miłość,
czułość i spontaniczność. Dzień po dniu gęś staje się coraz bardziej chora.
A co ze stosunkami pomiędzy dziećmi i rodzicami? Małe dzieci są bardzo zależne i
bardzo łatwo je zranić. Nietrudno wtedy zaniedbać ZP – wdrażanie do życia, wzajemną
komunikację, utrwalanie związków. Tak łatwo je wykorzystać, manipulować nimi, osiągnąć
to, czego się chce – natychmiast! Jesteś większy, mądrzejszy, więc masz r a c j ę ! Dlaczego
zatem nie mówić im, co mają robić? A jeśli trzeba – krzyczeć, poniżać, nalegać na różne
sposoby.
Albo możesz im pobłażać. Możesz starać się o złote jajko bycia lubianym,
uprzyjemniając im życie, pozwalając im robić to, na co mają ochotę. Dorastają wtedy bez
świadomości oczekiwań innych, bez zaangażowania w poczucie zdyscyplinowania czy
odpowiedzialności.
Zarówno w wypadku autorytarnego, jak i pobłażającego działania przejawia się
mentalność „złotego jajka". Chcesz, aby było tak, jak sobie tego życzysz, albo chcesz być
lubiany. Ale co się dzieje przez ten czas z gęsią? Jakie poczucie odpowiedzialności,

samodyscypliny, zaufania do siebie przy dokonywaniu wyborów czy dążeniu do celu będzie
miało twoje dziecko za kilka lat? I co z waszym związkiem? Czy kiedy wejdzie w
przełomowy okres nastolatka, w kryzys tożsamości, będzie wiedziało z doświadczenia, że
wysłuchasz bez oceniania, że rzeczywiście zależy ci na nim jako na człowieku, że
cokolwiek by się stało, może ci ufać? Czy wasze stosunki będą wystarczająco silne, abyś
miał z nim pełny kontakt, mógł się właściwie komunikować i wywierać na nie wpływ?
Załóżmy, że chcesz, aby twoja córka miała porządek w swoim pokoju – to twoje P,
produkt, złote jajko. Zależy ci na tym, by sprzątała go samodzielnie – to ZP, zdolność
produkcji. Córka jest tutaj tą gęsią, środkiem do produkcji złotych jajek.
Jeżeli między P i ZP panuje równowaga, córka sprząta pokój chętnie, bez poganiania,
ponieważ jest w to zaangażowana i wystarczająco zdyscyplinowana, by wypełniać swoje
zobowiązania. Jest pełnowartościowym środkiem produkcji – gęsią, która produkuje złote
jajka.
Gdy jednak twój paradygmat skoncentrowany jest na produkcji, na tym, by pokój był
czysty, może się okazać, że będziesz musiał pozrzędzić, by to zrobiła. Może nawet, aby
osiągnąć cel, posuniesz się do gróźb i krzyku, a twoje pragnienie posiadania złotego jajka
nadszarpnie zdrowie i dobre samopoczucie gęsi.

Chciałbym podzielić się interesującym doświadczeniem w zakresie ZP, jakie miałem z
jedną z moich córek. Planowaliśmy wspólną „randkę", jedno ze spotkań, które regularnie i z
przyjemnością odbywam z każdym z moich dzieci. Odkryliśmy zresztą, że przygotowania
do tego są równie przyjemne, jak sama realizacja.
Zapytałem zatem moją córkę:
– Kochanie, dziś jest twój wieczór. Co chciałabyś robić?
– Och, co chcesz, tatusiu – odparła.
– Pytam poważnie – rzekłem. – Co chciałabyś robić?
– Cóż – powiedziała w końcu – tego, co ja bym chciała robić, ty byś nie chciał.
– Naprawdę, kochanie – zapewniłem żarliwie – chcę robić wszystko, co wybierzesz.
– Chciałabym pójść na Gwiezdne wojny – odparła. – Ale wiem, że nie podoba ci się ten
film. Poprzednio go przespałeś. W ogóle nie lubisz filmów fantastycznych. Nie ma o czym
mówić, róbmy coś innego.

– Nie, kochanie, jeśli to jest to, co chciałabyś zrobić, ja także chcę tego.
– Nie martw się, tatusiu. Nie musimy zawsze mieć tych randek. – I po chwili dodała: –
Ale wiesz, dlaczego nie podobają ci się Gwiezdne wojny? Dlatego, że nie rozumiesz
filozofii i sposobu postępowania Rycerzy Jedi.
– Co?
– Znasz rzeczy, których uczysz, prawda, tatusiu? A to jest to samo, co składa się na
szkołę Rycerzy Jedi.
– Naprawdę? Chodźmy na Gwiezdne wojny!
I poszliśmy. Córka siedziała obok mnie i przekazywała mi paradygmat. Stałem się jej
uczniem, uczyłem się od niej. To było fascynujące. Zacząłem widzieć przez pryzmat
nowego paradygmatu, w jaki sposób podstawowa filozofia Rycerzy Jedi objawia się w
różnych okolicznościach.
To, czego doznałem, nie było zaplanowanym doświadczeniem P – było cudownym
owocem inwestowania w ZP. Wiązało i dawało zadowolenie. Cieszyliśmy się złotym
jajkiem, ale także gęś – jakość naszego związku – była dostatecznie nakarmiona.

ZP ORGANIZACJI
Jednym z najwartościowszych aspektów każdej prawidłowej zasady jest to, że sprawdza
się i daje zastosować w różnorodnych okolicznościach. W tej książce chciałbym podsunąć
pewne sposoby zastosowania tych zasad zarówno w życiu organizacji, z rodziną włącznie,
jak i jednostki.
Brak równowagi P/ZP w korzystaniu z fizycznych środków, jakimi dysponuje
organizacja, pomniejsza jej efektywność, często zostawia innym zdychającą gęś.
Choćby taki przykład. Ktoś odpowiedzialny za środek materialny, za jakąś maszynę, chce
wywrzeć dobre wrażenie na przełożonych. Być może zakład rozwija się błyskawicznie, jest
zatem szansa na szybki awans. Produkuje więc na najwyższym poziomie – bez przestojów i
przerw na konserwację. Maszyna chodzi dzień i noc. Produkcja jest fenomenalna, koszty
zmalały, zysk raptownie wzrósł. Wkrótce nasz pracownik awansuje. Złoto jajko!
Załóżmy jednak, że jesteś jego następcą. Odziedziczysz bardzo chorą gęś, maszynę, która
do tego czasu zardzewiała i zaczyna się psuć. Musisz inwestować w utrzymanie maszyny, są
zatem także przestoje na konserwację. Koszty raptownie wzrastają; zysk pikuje dół. Kogo
będą obwiniać o utratę złotego jajka? Ciebie. Twój poprzednik zniszczył maszynę, ale

księgowość podaje tylko ilość produkcji, koszty i zysk.
Zachowanie równowagi P/ZP jest szczególnie istotne, jeśli chodzi o ludzkie środki
produkcji – pracowników i klientów.
Znam restaurację, w której serwowano wyśmienitą potrawkę z małży, co każdego dnia w
porze obiadowej przyciągało tłumy gości. Ale restaurację sprzedano, a skoncentrowani na
złotym jajku nowi właściciele postanowili potrawę rozwodnić. W pierwszym miesiącu przy
obniżonych kosztach i takich samych podatkach zysk podskoczył. Jednak wkrótce
konsumenci zaczęli się powoli wykruszać. Zakład stracił zaufanie, a zysk spadł prawie do
zera. Właściciel rozpaczliwie próbował to naprawić, ale już zniechęcił klientów, pogwałcił
ich zaufanie, utracił środek produkcji – to, na czym opierała się prosperity lokalu – wierność
stałych gości. Już nie było gęsi, która produkowałaby złote jajka.
Są przedsiębiorstwa, gdzie mówi się wiele o klientach i zupełnie zaniedbuje
obsługujących ich ludzi – własnych pracowników. Zasada ZP mówi:
traktuj

swoich

pracowników,

tak

samo,

zawsze
jak

byś

chciał, aby oni traktowali klientów.
Możesz kupić czyjeś ręce, ale nie kupisz serca. Serce jest tam, gdzie entuzjazm i
lojalność. Możesz kupić czyjeś plecy, ale mózgu nie kupisz. A to tam właśnie tkwi źródło
twórczości, pomysłowości wszelkiej zaradności.
Zastosowanie zasady ZP to traktowanie ludzi tak, jak traktuje się klientów, czyli jak
ochotników, którymi przecież w istocie są. Ochotniczo ofiarują najlepszą część siebie –
umysł i serce.
Byłem kiedyś świadkiem następującej rozmowy:
– Jak radzicie sobie z leniwymi i niekompetentnymi pracownicami? – zapytał jeden z
zebranych.
– Ja rozwalam granatem – odpowiedział jakiś mężczyzna.
Kilka osób rozbawił sposób mówienia o zarządzaniu z pozycji siły i podejście do
nadzorowania typu „poprawa lub odprawa". Ktoś inny zapytał:
– Kto zbiera kawałki?
– Nie ma kawałków.
– A dlaczego nie postępujesz tak samo ze swoimi klientami? –zapytał ten pierwszy. –
Powiedz im po prostu: „Słuchaj, jeśli nie jesteś zainteresowany kupnem, zabieraj się stąd".
– Nie mogę tak postępować z klientem.

– To dlaczego możesz z pracownikami?
– Bo ich zatrudniam.
– Aha... Czy twoi pracownicy są ci oddani? Rzetelnie pracują? Jak często porzucają
pracę?
– Żartujesz chyba? W dzisiejszych czasach nie ma dobrych pracowników. Zbyt często
zmieniają pracę, dużo opuszczają, obijają się. Po prostu ludziom nie zależy.

Skoncentrowanie się na złotych jajkach – taka postawa, taki paradygmat zupełnie nie
nadają się do uruchomienia potężnej energii umysłów i serc. Cele są ważne na krótką metę,
lecz nie wystarczą.
Postawą efektywności jest równowaga. Zbyt duży nacisk na P kończy się zrujnowaniem
zdrowia, zużyciem maszyny, pustym kontem bankowym i zerwanymi związkami. Zbyt duża
koncentracja na ZP przypomina kogoś, kto biega trzy, cztery godziny dziennie, chełpiąc się,
że zyskuje dziesięć lat życia, a nie zdaje sobie sprawy z tego, że spędzi je na bieganiu. Albo
syndrom „wiecznego studenta" – osobę, która wciąż się kształci, nie produkuje niczego,
żyje na złotych jajkach innych.
Zachowanie równowagi P/ZP – równowagi między złotym jajkiem (produkcją) a
zdrowiem i dobrym samopoczuciem gęsi (zdolność produkowania) –jest często trudnym
wyzwaniem. Jednak, podkreślam, jest to istota efektywności. To równowaga celów na
krótką metę i celów długodystansowych. Zdobywania naukowych stopni i ceny, jaką trzeba
płacić za wykształcenie. Równowaga chęci posiadania czystego pokoju i pragnienia
budowania związku, w którym samo dziecko wykonuje tę pracę chętnie, z przyjemnością i
bez nadzoru.
Wagę tej zasady docenisz we własnym życiu, gdy będziesz harować jak wół, by mieć
więcej złotych jajek, wypalisz się zupełnie i nie będziesz zdolny do dalszej produkcji; lub
kiedy wyśpisz się porządnie i obudzisz rześki, gotowy do całodziennej pracy.
Jak wiele znaczy ta równowaga, przekonasz, się, gdy zmusisz kogoś, aby zrobił tak, jak
chcesz, i nagle poczujesz pustkę w waszym związku; lub gdy nie śpiesząc się, inwestujesz
w wasz związek i stwierdzasz, że chęć i zdolność do wspólnej pracy i porozumienia staje się
jakościowo wyższa.
Równowaga P/ZP jest istotą efektywności. Sprawdza się w każdej dziedzinie życia.

Możemy pracować w zgodzie z nią lub przeciwko niej, ale tak czy inaczej istnieje. Jest
latarnią morską. Jest też definicją i paradygmatem skuteczności, która stanowi podstawę
siedmiu nawyków opisanych w tej książce.

JAK KORZYSTAĆ Z TEJ KSIĄŻKI
Zanim zaczniemy pracować nad siedmioma nawykami skutecznego działania, chciałbym
zaproponować dwie zmiany paradygmatów, które znakomicie zwiększą korzyści, jakie
odniesiesz z zastosowania zawartego w książce materiału.
Po pierwsze, radziłbym, abyś nie traktował tego materiału jak książki, którą po
przeczytaniu odkłada się na półkę.
Możesz ją przeczytać w całości, aby się zorientować, co zawiera, ale materiał podany jest
tak, by towarzyszył ci w sekwencyjnym procesie zmiany i wzrostu. Ułożono go według
wzrastającego stopnia zaawansowania i po omówieniu każdego nawyku podane są
propozycje jego wykorzystania, tak byś mógł się skoncentrować na tym nawyku, do którego
jesteś przygotowany.
Gdy osiągniesz głębsze poziomy zrozumienia i poznania, możesz wracać co pewien czas
do zasad dotyczących każdego nawyku i dzięki nim powiększać swoją wiedzę, umiejętności
i pragnienia.
Po drugie, proponowałbym, abyś dokonał przesunięcia paradygmatu własnego
zaangażowania w tę książkę – od roli ucznia do roli nauczyciela. Przyjmij postawę „od
wewnątrz" i czytaj ze świadomością, że w ciągu 48 godzin musisz podzielić się tym, czego
się nauczyłeś, lub przedyskutować to z kimś innym.
Gdybyś wiedział na przykład, że przez 48 godzin będziesz nauczał zasady równowagi P/
ZP, czy wpłynęłoby to na twój sposób czytania? Wypróbuj to, czytając zakończenie tego
rozdziału. Czytaj tak, jakbyś dziś lub jutro miał uczyć tego świeżo poznanego materiału
współmałżonka, dziecko, współpracownika albo przyjaciela, i zwróć uwagę na zmiany
zachodzące w twoich procesach intelektualnych i emocjonalnych.
Gwarantuję, że jeśli czytając następne rozdziały, przyjmiesz takie nastawienie, nie tylko
lepiej

zapamiętasz to, co czytasz, ale także poszerzysz własną perspektywę, głębiej

zrozumiesz oraz zwiększysz swoją motywację do zastosowania przerabianego materiału w
życiu.
Dodatkowo, gdy zaczniesz szczerze i otwarcie dzielić się z innymi tym, czego się uczysz,

ze zdziwieniem stwierdzisz, że znikają pomału negatywne etykietki, które ci przyczepiano, i
ludzie zaczynają cię lepiej postrzegać. Ci, których będziesz uczył, zauważą w tobie zmianę i
rozwój i będą skłonni pomagać ci i wspierać cię w pracy – może wspólnej – nad
przyswojeniem siedmiu nawyków.

CZEGO SIĘ MOŻESZ SPODZIEWAĆ
Ostatecznie, jak zauważyła Marilyn Ferguson: „Nie można nakłonić nikogo do zmiany.
Każdy z nas pilnuje własnej furtki do zmian, która otwiera się tylko od wewnątrz. Nie
możemy otworzyć furtki innym, odwołując się czy to do argumentów, czy do uczuć". Mogę
cię z całym spokojem zapewnić, że jeśli zdecydujesz się otworzyć swoją „furtkę do zmian",
do prawdziwego zrozumienia i życia według zasad zawartych w siedmiu nawykach, będzie
to miało kilka pozytywnych konsekwencji.
Po pierwsze, twój wzrost będzie e w o l u c y j n y , ale efekt r e w o l u c y j n y .
Czy nie uważasz, że wykorzystanie w pełni samej zasady równowagi P/ZP zmieniłoby
wiele osób i organizacji?
Skutkiem otwarcia furtki do zmian dla trzech pierwszych nawyków – nawyków
„prywatnego zwycięstwa" – będzie znaczący wzrost zaufania do siebie. Poznasz lepiej i
głębiej siebie – swoją naturę, swoje prawdziwe wartości i swoją niepowtarzalną zdolność
wkładu we wszystko, co cię otacza. Z czasem owe wartości, poczucie tożsamości, jedność
myśli i czynów, samokontrola i zdolność kierowania sobą napełnią cię zarówno radosnym
ożywieniem, jak i spokojem wewnętrznym. Będziesz się samookreślał raczej przez pryzmat
własnego wnętrza niż przez porównywanie i opinie innych o tobie. Pojęcia: „źle" i „dobrze"
niewiele mają wspólnego z tym, co inni wiedzą o twoich czynach.
Jak na ironię, nie tylko coraz mniej będzie ci zależało na tym, co inni myślą o tobie, ale
coraz bardziej dbać będziesz o to, co myślą o sobie samych, o świecie, który ich otacza, i o
waszych wzajemnych relacjach. Twoje życie emocjonalne nie będzie odpowiedzią na
słabości innych. A w dodatku coraz bardziej będziesz chciał się zmieniać i wydawać ci się
będzie to coraz łatwiejsze – dlatego że głęboko w twoim wnętrzu jest coś, co w swej istocie
pozostaje niezmienne.
Kiedy

otworzysz

się

na

następne

trzy

nawyki

–

nawyki

„zwycięstwa

publicznego" – odkryjesz i uwolnisz w sobie pragnienie i źródło siły do uzdrowienia i
odbudowania popsutych, a nawet zerwanych związków. Udane związki rozwiną się,

pogłębią, staną się trwalsze, bardziej owocne i ciekawsze.
Przyswojenie sobie siódmego nawyku pozwoli ci odnowić sześć pierwszych, czyniąc cię
osobą prawdziwie niezależną, zdolną do skutecznego współdziałania. Dzięki niemu możesz
sam ładować swoje baterie.
Jakakolwiek byłaby twoja obecna sytuacja, zapewniam cię, że ty – to nie twoje nawyki.
Możesz zastąpić stary schemat samoudaremniającego zachowania nowymi wzorami,
nowymi nawykami skuteczności, szczęściem i opartymi na zaufaniu związkami.
Z niekłamaną troską zachęcam cię zatem, byś otworzył swoją furtkę do zmian i ucząc się
kolejnych nawyków, wzrastał. Bądź dla siebie cierpliwy. Indywidualne wzrastanie jest
procesem delikatnym, wręcz uświęconym. Nie ma lepszej inwestycji.
Nie jest to nagłe uzdrowienie. Obiecuję ci jednak, że zauważysz także natychmiastowe
rezultaty i korzyści, które zachęcać cię będą do dalszej pracy. Używając słów Thomasa
Paine'a: „To, co przychodzi nam zbyt łatwo, nisko cenimy. Tylko wysoka cena nadaje
rzeczom wartość. Niebiosa wiedzą, jaką zapłatę wziąć za swoje dobra".

CZĘŚĆ DRUGA

PRYWATNE ZWYCIĘSTWO

Współzależność
Staraj się naj pierw zrozumieć, potem by ć ZWYzrozum iany

7. Ostrzenie piły

5

CIĘST WO
PUBLICZNE

Synergia
6

Myśl w kategoriach
wygrana-wygrana
4

Niezależność
3.
Rób najpierw
to, co najważniejsze

ZWYCIĘST WO
1.
2.
P RYWATBądź
Zaczynaj
NE
proaktywny
z wiją końca

Zależność

NAWYK PIERWSZY

BĄDŹ PROAKTYWNY

Współzależność
Staraj się naj pierw zrozumieć, potem by ć ZWYzrozum iany

7. Ostrzenie piły

5

CIĘST WO
PUBLICZNE

Synergia
6

Myśl w kategoriach
wygrana-wygrana
4

Niezależność
3.
Rób najpierw
to, co najważniejsze

ZWYCIĘST WO
1.
2.
P RYWATBądź
Zaczynaj
NE
proaktywny
z wiją końca

Zależność

ZASADY WŁASNEJ WIZJI

Nic nie napawa otuchą bardziej
niż niekwestionowana zdolność człowieka
do świadomych wysiłków uwznioślających jego życie.
HENRY DAVID THOREAU

Czytając tę książkę, spróbuj stanąć obok siebie. Spróbuj przenieść świadomość w górny
róg pokoju i – ciągle czytając – popatrz na siebie oczami swojego umysłu. Czy możesz
patrzeć na siebie prawie tak, jakbyś był kimś innym?
A teraz spróbuj czegoś innego. Pomyśl, w jakim jesteś nastroju. Możesz go określić? Co
odczuwasz? Jak byś opisał stan umysłowy, w jakim się znajdujesz?
Teraz pomyśl przez minutę o tym, w jaki sposób twój umysł pracuje. Czy działa szybko i
sprawnie? Czy czujesz się rozdwojony pomiędzy wykonywaniem tego umysłowego
ćwiczenia i ocenianiem, o co w nim chodzi?
Zdolność do tego, co właśnie zrobiłeś, właściwa jest tylko ludziom. Zwierzęta nie
posiadają tej umiejętności. Nazywamy to „samoświadomością" lub zdolnością głębokiego
odczuwania procesów myślowych. Jest to przyczyna dominacji człowieka nad wszystkimi
stworzeniami świata, powód, dla którego kolejne generacje dokonywały wielkiego postępu.
To dlatego możemy cenić doświadczenia innych i korzystać z nich na równi z własnymi.
Dlatego także możemy tworzyć nawyki i możemy je wykorzeniać.
Nie jesteśmy tym, co odczuwamy. Nasz nastrój to nie my sami. Nawet nasze myśli nie są
nami. Właśnie fakt, że możemy myśleć o tym, co myślimy, oddziela nas i od nich, i od
świata zwierząt. Samoświadomość daje nam zdolność wyjścia poza siebie, wręcz
przyjrzenia się sobie – zbadania najbardziej istotnego dla skuteczności paradygmatu

własnego „ja". Ma to wpływ nie tylko na naszą postawę i zachowanie, ale także na to, jak
postrzegamy innych. Staje się dla nas mapą rodzaju ludzkiego.
Nie zdołamy zrozumieć, jak inni postrzegają i odczuwają siebie i otaczający ich świat,
dopóki nie uświadomimy sobie, jak widzimy samych siebie (a przez to innych).
Nieświadomi, przenosić będziemy własne intencje na ich zachowania i nazywać siebie
obiektywnymi.
Poważnie ogranicza to zarówno nasz wewnętrzny potencjał, jak i zdolność do
nawiązywania

kontaktów

z

innymi.

Jednakże

dzięki

właściwej

tylko

ludziom

samoświadomości możemy określić, czy nasze paradygmaty opierają się na realiach i
trwałych podstawach, czy też są tylko funkcją warunków i uwarunkowań.

W SPOŁECZNYM ZWIERCIADLE
Jeżeli jedyne wyobrażenie nas samych pochodzi ze społecznego zwierciadła – z
obowiązujących

społecznych

paradygmatów,

z

opinii,

sposobu

postrzegania

i

paradygmatów ludzi nas otaczających – to nasz pogląd na siebie samych przypomina
odbicie w gabinecie luster w wesołym miasteczku.
„Nigdy nie przychodzisz na czas".
„Dlaczego wiecznie masz bałagan?"
„Musisz być artystą!"
„Jesz jak koń!"
„To niemożliwe, żebyś wygrał!"
„To takie proste. Dlaczego nie możesz tego zrozumieć?"
Są to wizerunki niespójne i wyolbrzymione. Często są raczej projekcją niż odbiciem, nie
odzwierciedlają dokładnie tego, jacy jesteśmy, ale przenoszą na innych zainteresowania i
słabości charakteru tworzących je osób.
Odbicie obowiązującego w społeczeństwie paradygmatu mówi nam, że jesteśmy
zdeterminowani warunkami i uwarunkowaniami. Musimy zdawać sobie sprawę z wielkiej
mocy uwarunkowań, lecz powiedzenie, że jesteśmy przez nie z d e t e r m i n o w a n i ,
czyli nie mamy kontroli nad wpływami środowiska, tworzy zupełnie inną mapę.

Obecnie mamy trzy mapy społeczne – trzy powszechnie uznawane teorie determinizmu,
próbujące – samodzielnie lub w połączeniu z inną – wyjaśnić naturę człowieka.
Determinizm

g e n e t y c z n y głosi w zasadzie, że to wszystko przez twoich

dziadków. Stąd bierze się twoja porywczość. Oni byli porywczy, a teraz ty masz to w DNA.
Po prostu odziedziczyłeś to po nich. Poza tym, pochodzisz z Irlandii, a taka jest natura
Irlandczyków.
Determinizm

psychologiczny

stwierdza, że odpowiedzialni są

rodzice. U podłoża twoich skłonności i charakteru leżą doświadczenia z dzieciństwa i
wychowanie. To dlatego boisz się występować przed ludźmi. Przez sposób, w jaki cię
wychowano. Czujesz się strasznie winny, popełniając błąd, ponieważ gdzieś głęboko
„pamiętasz" ten wzór emocjonalnego zachowania z czasów, gdy byłeś podatny na zranienie,
delikatny i zależny. „Pamiętasz" przykre emocje, gdy odrzucano cię i porównywano z kimś
innym, kiedy nie zrobiłeś czegoś tak dobrze, jak tego oczekiwano.
Determinizm

ś r o d o w i s k o w y zakłada, że to twój szef –albo żona lub

nieznośny nastolatek, sytuacja materialna czy też polityka państwa – powoduje, że jesteś
właśnie taki. Coś lub ktoś w twoim środowisku odpowiada za tę sytuację.
Każda z tych map jest oparta na teorii bodźca i reakcji, która najczęściej kojarzy nam się
z eksperymentami Pawłowa na psach. Jej główna myśl polega na twierdzeniu, że reagujemy
w sposób uwarunkowany – konkretna reakcja na konkretny bodziec.
Bodziec

Reakcja

Jak dokładne i użyteczne są owe deterministyczne mapy opisujące teren? Czy w tych
lustrach odbija się wyraźnie prawdziwa natura człowieka? Czy nie są to samospełniające się
proroctwa? Czy oparte są na podstawach, które możemy w głębi uznać za wartościowe?

MIĘDZY BODŹCEM A REAKCJĄ
Odpowiadając na te pytania, posłużę się historią Viktora Frankla.
Frankl wychował się na deterministycznej tradycji psychologii Freuda, która zakłada, że
wszystko, co przydarzyło Ci się w dzieciństwie, kształtuje twój charakter i osobowość i
w zasadzie rządzi całym twoim życiem. Granice i wymiary twojego życia są ustalone i
właściwie niewiele możesz z tym zrobić.

Frankl był psychiatrą żydowskiego pochodzenia. Był więźniem obozu śmierci w
nazistowskich Niemczech, gdzie przeżył potworny koszmar, którego nawet nie chcemy
opisywać. Jego rodzice, brat i żona zginęli w obozie. Wyniszczono mu całą rodzinę, z
wyjątkiem siostry. Sam znosił tortury i niezliczone poniżenia, nie mając ani przez moment
pewności, czy poprowadzą go do gazu, czy też zostanie pośród „ocalałych", by sprzątać
ciała lub szuflami wygarniać popiół z pieców krematoryjnych.
Pewnego dnia, gdy nagi siedział samotnie w maleńkiej celi, zaczął uświadamiać sobie
coś, co potem nazwał „resztką ludzkiej wolności" – wolności, której nazistowscy władcy
zabrać mu nie mogli. Mogli kontrolować całe jego otoczenie, mogli robić, co chcieli, z jego
ciałem, ale sam Viktor Frankl pozostawał samoświadomym istnieniem, potrafiącym patrzeć
jako obserwator na to wszystko, co się dzieje. Podstawa jego tożsamości była nienaruszona.
Mógł d e c y d o w a ć
wszystko,

co

w

swoim

przeżywa,

wnętrzu,
będzie

na

w

jaki

niego

sposób

wpływać.

Pomiędzy tym, co mu się przytrafiało, czyli bodźcem, a jego reakcją na to była jego
wolność czy też moc wyboru tej reakcji.
W trakcie swoich doświadczeń Frankl potrafił wyobrażać sobie różne sytuacje, na
przykład jak po uwolnieniu z obozu prowadzi w auli wykład dla studentów. Widział siebie,
jak przekazuje studentom lekcje, których sam nauczył się w czasie tortur.
Stosując te ćwiczenia umysłowej, emocjonalnej i moralnej dyscypliny, w których
wykorzystywał głównie pamięć i wyobraźnię, trenował swoją maleńką, zarodkową
wolność, a ona rosła i rosła, aż w końcu miał jej więcej niż jego nazistowscy oprawcy. Mieli
więcej s w o b o d y , więcej możliwości wyboru; ale to on miał więcej w o l n o ś c i ,
więcej wewnętrznej mocy, aby panować nad własnymi wyborami. Stał się natchnieniem dla
innych, nawet dla niektórych strażników. Pomagał innym więźniom odnaleźć sens cierpień
oraz godność ludzką.
W tych niewyobrażalnie poniżających okolicznościach Frankl skorzystał z człowieczego
wyposażenia w samoświadomość i odkrył fundamentalną podstawę natury człowieka:
Pomiędzy

bodźcem

i

reakcją

człowiek

ma

wolność

wyboru.
W wolności wyboru zawierają się te wyjątkowe zdolności czyniące nas ludźmi. Oprócz
s a m o ś w i a d o m o ś c i mamy w y o b r a ź n i ę – umiejętność tworzenia w umyśle
czegoś spoza naszej obecnej rzeczywistości. Mamy s u m i e n i e – głęboko wewnętrzną

świadomość, co jest dobre, a co złe, świadomość zasad, które kierują naszym
postępowaniem, i poczucie tego, jak dalece nasze myśli i działania są z nimi w harmonii.
Mamy też w o l n ą

w o l ę – zdolność do działania na podstawie samoświadomości,

niezależnie od wszelkich innych wpływów.
Nawet najbardziej inteligentne zwierzęta nie mają żadnego z tych darów. Używając
przenośni z języka komputerów, są programowane przez instynkt i (lub) trening. Mogą
zostać wytrenowane, aby być odpowiedzialnymi, ale nie mogą wziąć odpowiedzialności za
trening. Innymi słowy, nie mogą nim kierować. Nie mogą zmienić programu. Nie są go
nawet świadome.
Dzięki naszym wyjątkowym zdolnościom my, ludzie, możemy sobie pisać nowe
programy, zupełnie niezależne od naszych instynktów i treningu. To dlatego nasze
możliwości nie mają granic, podczas gdy u zwierząt są one względnie ograniczone. Gdy
jednak będziemy żyli jak zwierzęta, opierali się na instynktach, uwarunkowaniach i pamięci
zbiorowej, staniemy się równie ograniczeni.
Paradygmat deterministyczny pochodzi z badań nad zwierzętami – szczurami, małpami,
gołębiami i psami – oraz ludźmi cierpiącymi na nerwice i psychozy. Chociaż może to
spełniać pewne kryteria niektórych badań, ponieważ wydaje się wymierne i przewidywalne,
historia ludzkości i nasza własna świadomość mówią nam, że mapy te absolutnie nie opisują
rzeczywistości!
Nasze wyjątkowe ludzkie cechy wynoszą nas ponad świat zwierząt. W jakim stopniu
rozwiniemy je i wyćwiczymy, w takim zrealizujemy nasz niepowtarzalny ludzki potencjał.
Pomiędzy bodźcem i reakcją jest nasza największa siła – wolność wyboru.

ZDEFINIOWANIE „PROAKTYWNOŚCI
Odkrywając podstawowe prawo natury człowieka, Frankl sporządził dokładną mapę
siebie i z jej pomocą zaczął wypracowywać pierwszy i najbardziej podstawowy nawyk
skutecznie działających ludzi – nawyk p r o a k t y w n o ś c i (proactivity).
Chociaż słowo „proaktywność"* występuje dziś powszechnie w literaturze na temat
zarządzania, ciągle nie ma go w wielu słownikach. Znaczy ono więcej niż przejmowanie
inicjatywy. Znaczy, że jako ludzie jesteśmy odpowiedzialni za własne życie. Nasze
* Nie znajduję w języku polskim słowa dokładnie oddającego sens angielskiego proactivity, dlatego proponuję
włączenie neologizmu „proaktywność" przynajmniej do słownika ludzi sukcesu.

zachowanie jest funkcją naszych decyzji, nie warunków. Możemy podporządkować uczucia
wartościom. W naszych rękach jest inicjatywa i odpowiedzialność za to, co się dzieje.

Bodziec

Reakcja

Samoświadomość

Wolna wola

Wyobraźnia

Sumienie

MODEL PROAKTYWNOŚCI

Weźmy słowo o d p o w i e d z i a l n o ś ć (responsibility) – znaczy ono „zdolność do
odpowiedzi"* (response-ability), zdolność do wyboru odpowiedzi. Ludzie działający
skutecznie zdają sobie sprawę z własnej odpowiedzialności. Nie zrzucają winy za swoje
zachowanie na okoliczności, warunki czy uwarunkowania. Ich zachowanie jest produktem
ich własnego, świadomego, opartego na wartościach wyboru, nie zaś opartym na uczuciach
efektem warunków.
Z natury jesteśmy proaktywni, jeśli zatem nasze życie jest funkcją warunków i
uwarunkowań, to dlatego, że przez świadomą decyzję lub przez jej brak wybraliśmy, aby te
zjawiska nas kontrolowały.
Wybór ten powoduje, że stajemy się r e a k t y w n i . Ludzie reaktywni często ulegają
wpływom środowiska fizycznego. Gdy pogoda jest dobra, czują się dobrze. Jeśli nie,
zmienia to ich postawę i poziom osiągnięć. Ludzie proaktywni mają własną pogodę. Nie ma
dla nich znaczenia, czy świeci słońce, czy pada deszcz. Motorem ich działania są wartości;
jeśli ich wartością jest dobra jakość pracy, to jest nią zawsze, bez względu na to, czy
pogoda sprzyja czy też nie.
Ludzie reaktywni ulegają również wpływom środowiska społecznego, wpływom
„społecznej pogody". Kiedy inni traktują ich dobrze, czują się dobrze, ale kiedy nie są
traktowani najlepiej, przyjmują pozycję obronną. Swoje życie emocjonalne uzależniają od
* W języku polskim słowo „odpowiedzialność" nie składa się dokładnie ze słów „zdolność do odpowiedzi", ale w
sumie znaczy to samo.

zachowań innych, pozwalając, by słabości innych rządziły ich życiem.
Zasadniczą cechą osób proaktywnych jest podporządkowanie bodźców wartościom.
Motorem działania ludzi reaktywnych są uczucia, okoliczności, warunki, środowisko.
Jednostki proaktywne kierują się przemyślanymi, wybranymi i uwewnętrznionymi
wartościami.
Ludzie proaktywni także podlegają wpływom zewnętrznych bodźców, czy to fizycznych,
społecznych czy psychologicznych. Jednak ich odpowiedzią na nie jest – świadoma czy nie
– reakcja oparta na na wartościach.
Eleonora Roosevelt zauważyła: „Nikt nie może cię zranić bez twojej zgody". Gandhi ujął
to następująco: „Inni nie mogą nam zabrać naszego szacunku dla siebie, jeśli im go nie
oddamy". Nasze przyzwolenie na to, co się nam przytrafia, rani nas znacznie bardziej niż to,
co się z nami dzieje.
Przyznaję, że bardzo trudno spokojnie to zaakceptować, zwłaszcza gdy przez całe lata
naszą niedolę kładliśmy na karb okoliczności i zachowania innych. Jednakże dopóki nie
wypowie się szczerze i z głębi ducha: „To, kim jestem dzisiaj, zawdzięczam swoim
wczorajszym wyborom", nie będzie też można powiedzieć: „Wybieram co innego".
Kiedyś w Sacramento, podczas mego wykładu na temat proaktywności, jakaś kobieta z
sali wstała nagle i zaczęła coś mówić z wyraźnym wzburzeniem. Było to duże audytorium i
kiedy wiele osób zwróciło się w jej stronę, uświadomiła sobie, co robi, i zażenowana
usiadła. Wyglądało jednak na to, że nie może się opanować, bo zaczęła mówić do ludzi
siedzących w jej pobliżu. Wyglądała przy tym na bardzo szczęśliwą.
Nie mogłem się doczekać przerwy, aby się dowiedzieć, o co chodzi. Kiedy nastała,
natychmiast podszedłem do tej kobiety i zapytałem, czy nie chciałaby mi opowiedzieć o
wszystkim.
– Nie ma pan pojęcia, co się stało! – wykrzyknęła. – Jestem pielęgniarką
najnędzniejszego, najbardziej niewdzięcznego człowieka, jakiego można sobie wyobrazić.
Żebym nie wiem co robiła, nie mogę go zadowolić. Nigdy nie okazał mi wdzięczności;
ledwie mnie zauważa. Bez przerwy zrzędzi i ciągle szuka dziury w całym. Zrobił z mojego
życia udrękę, co odbija się też na mojej rodzinie. Inne pielęgniarki mają podobne odczucia.
Prawie modlimy się o jego zgon. I nagle pan staje tu i mówi, że nic mnie nie może zranić,
że nikt nie może mnie skrzywdzić bez mojej zgody i że sama wybrałam, by moje życie

emocjonalne było takie nieszczęśliwe... nie było szansy, żebym przyznała panu rację.
Jednak zaczęłam o tym myśleć. Zajrzałam w głąb siebie i zapytałam: „Czy mam w sobie
siłę, by wybierać swoje reakcje?" Kiedy w końcu doszłam do wniosku, że mam taką siłę,
kiedy przełknęłam tę gorzką pigułkę i zrozumiałam, że sama wybrałam swoje nieszczęście,
uświadomiłam sobie także, że mogę wybrać, aby nie być nieszczęśliwą. To wtedy właśnie
wstałam. Czułam się jak wypuszczona z San Quentin. Chciałam wykrzyczeć całemu światu:
„Jestem wolna! Wypuścili mnie z więzienia! Nigdy więcej nie pozwolę, by rządziło mną
zachowanie innych".
Rani nas nie to, co się nam przytrafia, ale nasza reakcja na to. Naturalnie, pewne
okoliczności mogą nas dotknąć fizycznie czy ekonomicznie i być przyczyną zmartwienia.
Nie musi to jednak ranić naszego charakteru i tożsamości. Tak naprawdę właśnie najcięższe
doświadczenia stają się tyglem, w którym hartuje się nasz charakter i rozwija siła
wewnętrzna, wolność wyboru postępowania w trudnych okolicznościach w przyszłości oraz
umiejętność inspirowania innych, aby robili to również.
Frankl jest jednym z wielu, którzy w trudnych okolicznościach potrafili rozwinąć w sobie
poczucie wolności osobistej, a także podnosić na duchu i inspirować innych.
Autobiograficzne relacje jeńców wojennych w Wietnamie dostarczają kolejnych
przekonujących dowodów przeobrażającej mocy wolności osobistej oraz wpływu, jaki jej
odpowiedzialne wykorzystanie wywierało i wywiera w subkulturze jenieckiej.
Wszyscy znamy ludzi, którzy w niezwykle trudnej sytuacji nieuleczalnej choroby czy
dotkliwej fizycznej ułomności potrafili wypracować w sobie cudowną siłę psychiczną.
Jakże budująca jest ich spójność wewnętrzna! Nic nie wywrze na człowieku tak silnego i
długotrwałego wrażenia jak świadomość, że ktoś inny pokonał cierpienie, przezwyciężył
okoliczności i emanuje wartościami, które pobudzają do życia, uszlachetniają je i wznoszą
na wyższy poziom.
Do najbardziej inspirujących okresów w moim i Sandry życiu należą cztery lata spędzone
z naszą drogą przyjaciółką Carol, której organizm trawiony był rakiem. Była druhną na
naszym ślubie, a przez ponad dwadzieścia pięć lat przyjaciółką Sandry.
W ostatnim stadium choroby Carol Sandra spędzała przy jej łóżku całe godziny,
pomagając jej spisać historię życia. Wracała z tych długich i trudnych sesji przepojona
podziwem dla heroizmu przyjaciółki i jej pragnienia, aby spisać specjalne przesłanie, które

jej dzieci dostawałyby w kolejnych okresach życia.
Carol brała tak mało środków przeciwbólowych, jak tylko było to możliwe, gdyż chciała
w pełni korzystać ze swoich intelektualnych i emocjonalnych zasobów. Słabym głosem
mówiła do magnetofonu lub dyktowała Sandrze to, co chciała zostawić. Była tak
proaktywna, tak dzielna i tak skoncentrowana na innych, że stała się olbrzymim źródłem
natchnienia dla wielu ludzi.
Nigdy nie zapomnę, jak dzień przed jej śmiercią patrzyłem głęboko w jej oczy i ponad
cichą agonią widziałem człowieka o ogromnych, istotnych wartościach. Widziałem w jej
oczach życie pełne charakteru, służenia innym i miłości, a także troskę i wdzięczność.
Podczas zajęć często pytam, czy ktoś miał do czynienia z umierającym człowiekiem,
który zachował wspaniałą postawę, przekazując miłość i współczucie i niezrównanie służąc
innym aż do końca. Zwykle około jednej czwartej zebranych odpowiada pozytywnie. Wtedy
pytam, kto nie zapomni nigdy tych ludzi – kto zmienił się, przynajmniej na jakiś czas,
natchniony ich męstwem, kogo poruszyło do głębi to doświadczenie i natchnęło do bardziej
szlachetnych aktów pomocy i współczucia? Niemal bez zastanowienia podnoszą ręce te
same osoby.
Wiktor Frankl uważa, że w życiu są trzy główne rodzaje wartości – doświadczane, czyli
to, co zdarza się w naszym życiu; tworzone, czyli to, co my sami powołujemy do życia; i
związane z postawą, czyli nasze odpowiedzi na sytuacje trudne, takie właśnie jak
nieuleczalna choroba.
Moje własne doświadczenie potwierdza zdanie Frankla, że najwyższe wartości to te
związane z postawą, rozumiane jako paradygmat lub zmiana punktu widzenia. Innymi
słowy w życiu najbardziej liczy się nasza o d p o w i e d ź

na to, czego w nim

doświadczamy.
Trudne okoliczności często są przyczyną przesunięcia paradygmatów czy punktów
odniesienia do świata, siebie samych i innych oraz powodem zmiany pojmowania sensu
życia. Odzwierciedleniem szerszej perspektywy, jaką zyskują wtedy ludzie, są wartości
związane z postawą, które inspirują i uszlachetniają nas wszystkich.

PRZEJMOWANIE INICJATYWY
Zasadniczą naturą człowieka jest działanie, nie dostosowywanie się. Możemy zarówno
wybierać naszą reakcję na określone okoliczności, jak też je tworzyć.
Przejmowanie inicjatywy nie znaczy, że mamy być nachalni, naprzykrzający się czy
zaborczy. Oznacza to uznanie naszej odpowiedzialności za to, co się dzieje.
Często radziłem ludziom, którzy pragnęli pracy pozwalającej na większe wykazanie się
inicjatywą, aby zrobili test swoich umiejętności i zainteresowań, poznali określoną branżę –
nawet specyficzne problemy, wobec których stoją firmy wybrane przez nich jako
ewentualne miejsca pracy – następnie, aby opracowali dobrą prezentację pokazującą, w
jakim stopniu ich umiejętności mogą się przydać w rozwiązaniu tych problemów. Nazywa
się to „sprzedażą rozwiązania" i stanowi główny paradygmat sukcesu w biznesie.
Zwykle przyjmują moje rady – większość ludzi dostrzega, jak bardzo takie postępowanie
może wpłynąć na ich zatrudnienie i awans. Jednak są i tacy, którym nie udaje się poczynić
tych niezbędnych kroków, podjąć inicjatywy.
– Nie wiem, gdzie się robi testy zdolności i zainteresowań.
– Jak mam poznać tę branżę, jeśli nikt nie chce mi pomóc?
– Nie mam pojęcia, jak się robi dobrą prezentację.
Wielu ludzi czeka, że coś się zdarzy lub ktoś się nimi zajmie. Jednak ci, którzy mają
dobre stanowiska, to właśnie osoby proaktywne, które są dla przedsiębiorstw rozwiązaniem
problemu, nie zaś problemem, które przejmują inicjatywę i zgodnie z prawidłowymi
zasadami robią wszystko, co trzeba, aby dobrze wykonać pracę.
Kiedykolwiek ktoś w naszej rodzinie, nawet któreś z młodszych dzieci, przybiera
nieodpowiedzialną postawę i czeka, aż ktoś inny zrobi coś lub dostarczy rozwiązania,
mówimy mu: „Użyj swoich P i I!" (pomysły i inicjatywa). Czasami, zanim nawet zdążymy
to powiedzieć, sami dopowiadają tonem skargi: „Wiem, mam użyć swoich P i I!"
Holowanie ludzi na kurs odpowiedzialności nie jest pomniejszaniem ich znaczenia, jest
jego potwierdzeniom. Proaktywność jest częścią ludzkiej natury i jeśli nawet jej mięśnie
drzemią, to jednak ciągle istnieją. Uwzględniając tę proaktywną naturę u innych,
dostarczamy im przynajmniej jednego czystego, nie wykrzywionego odbicia ze społecznego
zwierciadła.
Naturalnie trzeba brać pod uwagę poziom dojrzałości jednostki. Nie możemy oczekiwać

wysoce twórczej współpracy od tych, którzy są w głębokiej emocjonalnej zależności.
Możemy jednak co najmniej podtrzymywać ich właściwą naturę i tworzyć atmosferę, w
której mogą wykorzystać szansę i rozwiązywać problemy, polegając w coraz większym
stopniu na sobie.

DZIAŁAJ LUB BĘDZIESZ SIĘ DOSTOSOWYWAŁ
Różnica pomiędzy ludźmi, którzy rozwijają inicjatywę, i tymi, którzy tego nie robią, jest
jak różnica między dniem i nocą. Nie mówię tu o różnicy rzędu 25 do 50 procent; mówię o
różnicy ponad 5000 procent, szczególnie gdy chodzi o ludzi rozgarniętych, świadomych i
wrażliwych.
Aby stworzyć w swoim życiu zapewniającą skuteczność równowagę P/ZP, musisz mieć
inicjatywę. Jest ona potrzebna także do wypracowania siedmiu nawyków. Studiując
pozostałe sześć nawyków, przekonasz się, że każdy z nich wymaga rozwoju proaktywnych
mięśni. Każdy nakłada na ciebie odpowiedzialność za działanie. Jeśli będziesz czekał, aby
się tylko dostosować, b ę d z i e s z się dostosowywał... A rozwój i szansa pójdą inną
drogą.
Zdarzyło mi się pracować z grupą przedstawicieli dwudziestu różnych zakładów pracy,
którzy spotykali się co kwartał w domu rozwoju przemysłu, by dzielić się danymi i
omawiać swoje problemy.
Było to w czasie ciężkiej recesji, a jej negatywny wpływ widoczny był bardziej w tej
gałęzi przemysłu niż w ekonomii w ogóle. Zatem gdy zaczynaliśmy, ludzie ci byli – nie bez
powodu – zniechęceni.
Pierwszego dnia odpowiadaliśmy na pytania: „Co się z nami dzieje?", „Jaki jest
bodziec?" Wiele się działo. Nacisk środowiska był silny. Szerzyło się bezrobocie i wielu z
obecnych, aby ratować przedsiębiorstwo, zwalniało przyjaciół. Dzień zakończył się jeszcze
większym zniechęceniem.
Następnego dnia zadaliśmy sobie pytanie: „Co będzie w przyszłości?" Badaliśmy dążenia
środowiska, robiąc reaktywne założenie, że to one będą wyznaczać przyszłość. Pod koniec
drugiego dnia byliśmy wręcz załamani. Było jasne, że zanim się polepszy, pogorszy się
jeszcze bardziej.
Zatem trzeciego dnia zdecydowaliśmy się skoncentrować na pytaniach proaktywnych:

„Jaka jest nasza odpowiedź? Co zrobimy? W jaki sposób możemy w tej sytuacji wykazać
inicjatywę?" Rano mówiliśmy o zarządzaniu i redukcji kosztów. Po południu
dyskutowaliśmy nad zwiększeniem naszego udziału w rynku. W obu wypadkach zrobiliśmy
„burzę mózgów", koncentrując się następnie na kilku bardzo konkretnych, możliwych do
zrobienia rzeczach. Spotkanie zakończyło się w nowym duchu podniecenia, nadziei i
proaktywnej świadomości.
Na koniec podsumowaliśmy rezultaty konferencji, układając je jako trzyczęściową
odpowiedź na pytanie: „Jaki jest obraz naszej sytuacji?"
Część pierwsza: W naszej gałęzi przemysłu dzieje się źle, a z trendów gospodarki
wynika, że nim się poprawi, będzie jeszcze gorzej.
Część druga: Jednak to, na co mamy wpływ, wygląda bardzo dobrze, bo lepiej
zarządzamy, redukujemy koszty i powiększamy rynek.
Część trzecia: Dlatego nasza sytuacja wygląda lepiej niż kiedykolwiek.
Co by powiedział na to reaktywny umysł? „Daj spokój. Przyjrzyj się faktom. Samym
pozytywnym myśleniem i nastawieniem psychicznym daleko nie zajdziesz. Wcześniej czy
później będziesz musiał pogodzić się z realiami".
Ale tu właśnie jest różnica pomiędzy pozytywnym myśleniem i proaktywnością.
Przyjrzeliśmy się rzeczywistości, zarówno tej obecnej, jak i przewidywanej. Jednak
przyjrzeliśmy się także tej rzeczywistości, która daje nam moc wyboru pozytywnej reakcji,
zarówno na rzeczywistość istniejącą, jak i spodziewaną. O nieliczeniu się z realiami
świadczyłoby raczej zaakceptowanie zdania, że to, co dzieje się z naszym środowiskiem,
określa także nas.
Przedsiębiorstwa, grupy społeczne, wszelkiego typu organizacje – włączając rodziny –
mogą być proaktywne. Mogą wykorzystać twórczość i zaradność jednostek proaktywnych i
stworzyć wewnątrz organizacji proaktywny klimat. Żadna organizacja nie musi być na łasce
środowiska; aby osiągnąć cele i wartości zaangażowanych w nią ludzi, sama powinna
przejąć inicjatywę.

SŁUCHANIE NASZEGO JĘZYKA
Nasze postawy i zachowania wypływają z paradygmatów, dlatego jeśli z pomocą
samoświadomości dokładnie je zbadamy, możemy dostrzec tkwiącą w nich naturę naszych

map. Bardzo dobrym wskaźnikiem stopnia, w jakim postrzegamy siebie jako ludzi
proaktywnych, jest na przykład nasz język.
Język ludzi reaktywnych uwalnia ich od odpowiedzialności.
„To cały ja. Taki jestem". Jestem ukształtowany. N i e m o g ę nic na to poradzić.
„On mnie doprowadza do szału!" Jestem nieodpowiedzialny. Moje życie emocjonalne
kierowane jest przez coś, co znajduje się p o z a m o j ą k o n t r o l ą .
„Nie mogę tego zrobić. Po prostu nie mam czasu". Coś istniejącego poza mną –
ograniczony czas – k o n t r o l u j e moje działanie.
„Och, gdyby moja żona była bardziej cierpliwa". Czyjeś zachowanie o g r a n i c z a
moją życiową efektywność.
„Muszę to zrobić". Okoliczności lub inni ludzie z m u s z a j ą mnie do robienia tego, co
robię. N i e j e s t e m wystarczająco w o l n y , aby wybierać własne działanie.
Język reatywny
Nic nie mogę zrobić.
On mnie doprowadza do szalu.
Nie zgodzą się na to.
Muszę to zrobić.
Nie mogę.
Muszę.
Zrobiłbym to, gdyby...

Język proaktywny
Popatrzmy, co da się zrobić.
Kontroluję swoje uczucia.
Mogę zrobić skuteczną prezentację.
Mogę wybrać właściwą reakcję.
Wybieram.
Wolę.
Zrobię.

To język deterministycznego paradygmatu. Utrzymany jest w duchu przeniesienia
odpowiedzialności. J e s t e m

nieodpowiedzialny,

niezdolny

do

wyboru moich reakcji.
Kiedyś jeden ze studentów zapytał mnie:
– Czy zwolni mnie pan z zajęć? Muszę jechać na turniej tenisa.
– Musisz jechać czy wybrałeś, by jechać? – spytałem.
– Naprawdę muszę – zapewnił.
– Co się stanie, jeśli nie pojedziesz?
– Wyrzucą mnie z drużyny.
– Chciałbyś tego?
– Absolutnie nie!
– Innymi słowy, wybierasz wyjazd, ponieważ chcesz być w tej drużynie. Co się stanie,

jeśli nie przyjdziesz na moje zajęcia?
– Nie wiem.
– Pomyśl dobrze, jakie mogą być naturalne konsekwencje opuszczenia zajęć?
– Nie wyrzuci mnie pan, prawda?
– To byłaby konsekwencja społeczna. To jest sztuczne. Jeśli nie ma cię w drużynie
tenisowej, nie grasz. To naturalne. A co będzie równie naturalną konsekwencją nieprzyjścia
na zajęcia?
– Chyba nienauczenie się czegoś.
– Tak jest. Zatem musisz porównać te konsekwencje i dokonać wyboru. Gdyby chodziło
o mnie, pojechałbym na zawody. Ale nigdy nie mów, że musisz coś zrobić.
– Wybieram zawody tenisowe – poprawił się potulnie.
– I opuścisz moje zajęcia?– spytałem z udanym zdziwieniem w głosie.
Używanie reaktywnego języka jest poważnym problemem, ponieważ staje się on
samospełniającą się przepowiednią. Ludzie utwierdzają się w przekonaniu, że środowisko
ich ogranicza, i znajdują dowody na poparcie tego przeświadczenia. Czują się jak coraz
bardziej pozbawiane kontroli, nie odpowiadające za własne życie i przeznaczenie ofiary.
Winą za własną sytuację obarczają siły zewnętrzne – innych ludzi, okoliczności, nawet
gwiazdy.
Kiedy na jednym z seminariów mówiłem o proaktywności, jakiś mężczyzna wstał i
powiedział:
– Stephen, podoba mi się to, co mówisz... Ale sytuacje są tak różne. Weźmy moje
małżeństwo. Naprawdę się martwię. Nie czujemy już do siebie tego co dawniej. Myślę, że
jej już nie kocham i ona mnie nie kocha. Co mogę zrobić?
– Nie czujecie tego co dawniej? – spytałem.
– Właśnie – potwierdził. – A mamy troje dzieci, na których naprawdę nam zależy. Co byś
radził?
– Kochaj ją – odpowiedziałem.
– Mówiłem, że nie czuję już miłości.
– Kochaj ją.
– Nie rozumiesz. Nie czuję już do niej miłości.

– Kochaj ją zatem. Jeśli nie czujesz miłości, tym bardziej ją kochaj.
– Ale jak można kochać, kiedy się nie kocha?
– Przyjacielu, kochać to czasownik. Miłość, uczucie, to owoc tego czasownika. Zatem
kochaj ją. Służ jej. Poświęcaj się. Słuchaj jej. Współczuj. Doceniaj. Utwierdzaj ją. Czy
jesteś gotów to robić?
W literaturze pięknej wszystkich postępowych społeczeństw „kochać" to czasownik.
Ludzie reaktywni robią z tego uczucie. Kierują nimi uczucia. Hollywood dał nam
scenariusz, według którego wierzymy, że nie jesteśmy odpowiedzialni za uczucia, że
stanowimy ich produkt. Ale hollywoodzki scenariusz nie opisuje rzeczywistości. Jeśli nasze
uczucia

kontrolują

nasze

działanie,

to

tylko

dlatego,

że

zrezygnowaliśmy

z

odpowiedzialności i pozwoliliśmy na to.
Ludzie proaktywni traktują słowo „kochać" jak czasownik. Kochać to robić coś:
poświęcać się, dawać siebie, jak matka dająca życie noworodkowi. Jeśli chcesz poznać
miłość, obserwuj ludzi, którzy poświęcają się dla innych, nawet dla tych, którzy ich ranią
lub nie odwzajemniają miłości. Jeśli jesteś rodzicem, przypatrz się swojej miłości do dzieci,
dla których się poświęcasz. Miłość jest wartością, która się potwierdza poprzez pełne
miłości działanie. Ludzie proaktywni podporządkowują uczucia wartościom. Miłość to
uczucie, zatem można je wskrzesić.

Sprawy, które nas
nie interesują

Krąg zainteresowania

KRĄG ZAINTERESOWANIA l KRĄG WPŁYWU
Innym znakomitym sposobem na pełne uświadomienie sobie stopnia własnej
proaktywności jest przyjrzenie się, czemu poświęcamy najwięcej energii i czasu. Każdy z
nas ma szerokie pole zainteresowań – zdrowie, dzieci, problemy w pracy, zadłużenie
państwa, wojna atomowa. Możemy oddzielić je od spraw, które nas nie interesują, tworząc
„krąg zainteresowania".

Krąg zainteresowania

Krąg wpływu

Kiedy przypatrzymy się sprawom umieszczonym w naszym kole, stanie się dla nas
oczywiste, że nad niektórymi nie mamy żadnej kontroli, a w wypadku innych możemy coś
zrobić. Zakreślmy te ostatnie, aby je oddzielić, i nazwijmy je „kręgiem wpływu".

Określając, które z tych dwóch kół pochłania większość naszego czasu i energii,
dowiemy się wiele o stopniu naszej proaktywności.

Krąg

Krąg wpływu

zainteresowania

NASTAWIENIE PROAKTYWNE
(Pozytywna energia powiększa krąg wpływu)
Ludzie proaktywni koncentrują swoje wysiłki na kręgu wpływu. Pracują tam, gdzie mogą
coś zrobić. Ich energia jest pozytywna i sprawia, że ich krąg wpływu się powiększa.
Z kolei ludzie reaktywni koncentrują swoje wysiłki na kręgu zainteresowania. Skupiają
się na słabościach innych ludzi, problemach środowiska i okolicznościach, nad którymi nie
panują. Rezultatem tego jest ich obwiniająca i oskarżająca postawa, reaktywny język i coraz
większe przekonanie, że są ofiarami. Sprzyja to powstawaniu negatywnej energii, co w
połączeniu z zaniedbywaniem dziedzin, w których mogliby coś zrobić, powoduje, że ich
krąg wpływu coraz bardziej się kurczy.

Krąg zainteresowania

Krąg wpływu

NASTAWIENIE REAKTYWNE
(Negatywna energia zmniejsza krąg wpływu)

Dopóki działamy w kręgu zainteresowania, pozwalamy, by sprawy z tego kręgu miały
wpływ na nas. Nie przejmujemy bowiem proaktywnej inicjatywy niezbędnej do uzyskania
pozytywnych zmian.
Opowiadałem wcześniej o moim synu, który miał poważne problemy w szkole. Jego
widoczne słabości oraz sposób, w jaki traktowali go inni, były przedmiotem troski mojej i
Sandry. Jednakże były to sprawy z naszego kręgu zainteresowania. Dopóki skupialiśmy na
nim nasze wysiłki, nie osiągnęliśmy niczego prócz pogłębiania własnego uczucia
bezradności i wpychania syna w coraz większą od nas zależność.
Dopiero kiedy zaczęliśmy pracować w kręgu wpływu, gdy skupiliśmy się na naszych
własnych paradygmatach, zaczęła się tworzyć pozytywna energia, która zmieniła nas
samych i ostatecznie wpłynęła także na naszego chłopca. Zamiast martwić się sytuacją,
pracowaliśmy nad sobą.

W pewnych okolicznościach jednak krąg wpływu człowieka jest większy niż jego krąg
zainteresowania. Powodem tego bywa zajmowana pozycja, status materialny, rola społeczna
czy też stosunki z innymi ludźmi.

Krąg wpływu

Krąg zainteresowania

Taka sytuacja jest efektem narzucanej sobie krótkowzroczności emocjonalnej, kolejnym
reaktywnym sposobem życia skoncentrowanego na kręgu zainteresowania.
Wprawdzie osoby proaktywne także działają w kręgu wpływu zgodnie ze swoimi
priorytetami, jednak ich krąg zainteresowania jest co najmniej tak duży jak krąg wpływu, a
ich poczynaniom przyświeca odpowiedzialność za skuteczne wykorzystywanie swoich
możliwości.

KONTROLA BEZPOŚREDNIA, POŚREDNIA
I BRAK KONTROLI NAD PROBLEMAMI
Problemy, z jakimi spotykamy się na co dzień, należą do jednej z trzech kategorii:
podlegające naszej bezpośredniej kontroli (związane z naszym zachowaniem), podlegające
kontroli pośredniej (związane z zachowaniem innych) i nie poddające się naszej kontroli
(problemy, z którymi nie możemy nic zrobić, na przykład minione czy związane z
wyjątkową sytuacją). Proaktywne podejście jest pierwszym krokiem w kierunku
rozwiązywania wszystkich tych problemów w obszarze naszego kręgu wpływu.
Problemy podlegające k o n t r o l i b e z p o ś r e d n i e j rozwiązuje się przez pracę

nad nawykami. Znajdują, się one oczywiście w naszym kręgu wpływu. To „zwycięstwa
prywatne;" – nawyk pierwszy, drugi i trzeci.
Problemy podlegające kontroli pośredniej można rozwiązać przez zmianę sposobu
oddziaływania. Są to „zwycięstwa publiczne"– nawyk czwarty, piąty i szósty.
Wyodrębniłem ponad 30 różnych sposobów ludzkiego oddziaływania, tak różnych, jak
różni się empatia od próby sił czy dawanie przykładu od przekonywania. Większość ludzi
ma w swoim repertuarze zaledwie trzy lub cztery z tych metod; zaczynają zwykle od
tłumaczenia, a jeśli to nie pomaga, rezygnują lub walczą. Jakież rozszerzenie horyzontów
daje nam przyjęcie poglądu, że zamiast wciąż używać starych, nieskutecznych metod
„naprawiania" innych, można się nauczyć nowych sposobów oddziaływania.
Problemy będące p o z a

k o n t r o l ą wymagają przyjęcia odpowiedzialności za

zmianę naszego do nich stosunku – uśmiechu, spokoju i autentycznego pogodzenia się z
nimi, nauczenia się, jak z nimi żyć, nawet jeśli nam się to nie podoba. Tym sposobem nie
dajemy im prawa, by kontrolowały nasze zachowanie. Postępujemy zgodnie z duchem
modlitwy Anonimowych Alkoholików: „Boże, daj mi odwagę do zmiany tego, co zmienić
mogę i powinienem, spokój w sytuacjach, w których nic zrobić nie mogę, i mądrość
odróżniania spraw jednych od drugich".
Bez względu na to, czy dany problem podlega bezpośredniej czy pośredniej kontroli, czy
też nie podlega kontroli w ogóle, my musimy zrobić pierwszy krok, by go rozwiązać.
Zmiana nawyków, metod wpływu i sposobu, w jaki postrzegamy problemy nie podlegające
kontroli – wszystko to mieści się w naszym kręgu wpływu.

POWIĘKSZANIE KRĘGU WPŁYWU
Świadomość, że wybór naszej reakcji na zaistniałe okoliczności ma na nie silny wpływ,
inspiruje do działania. Zmieniając jedną część wzoru chemicznego, zmieniamy całą reakcję.
Przez kilka lat miałem kontakt z przedsiębiorstwem prowadzonym przez niezwykle
dynamicznego

człowieka.

Potrafił

wyczuwać

trendy

gospodarcze.

Był

twórczy,

utalentowany, zdolny i znakomity we wszystkim, co robił, o czym zresztą wszyscy
wiedzieli. Jednakże zarządzał zakładem w sposób wybitnie dyktatorski. Przeważnie
traktował ludzi jak chłopców na posyłki. Mówił do pracowników mniej wiecuj tak: „Idź po
to... idź po tamto... a teraz zrób to... zrób tamto – a decyzje będę podejmować ja sam".

W efekcie zraził do siebie niemal wszystkich bliskich współpracowników. Spotykali się
w korytarzu i uskarżali na szefa. A byli w tym tak wymowni i wymyślni, jakby próbowali
naprawić sytuację. Narzekali bez końca, pozbywając się odpowiedzialności w imię słabości
prezesa.
–Nie macie pojęcia, co się tym razem zdarzyło – ktoś zaczynał. – Przyszedł wczoraj do
mojego działu. Miałem wszystko przygotowane. Ale on zachowywał się tak, jakby było
inaczej. Za jednym zamachem zniszczył to, nad czym pracowałem przez kilka miesięcy.
Pojęcia nie mam, jak z nim pracować? Ile mu jeszcze zostało do emerytury?
– Ma dopiero pięćdziesiąt dziewięć lat– odpowiedział inny. – Dasz radę wytrzymać
jeszcze sześć lat?
– Nie wiem, poza tym jest to chyba ten typ człowieka, który i tak nie pójdzie na
emeryturę.
Wśród członków kierownictwa był jednak jeden człowiek proaktywny. Kierowały nim
wartości, nie uczucia. Przejął inicjatywę – przewidywał, wyczuwał, odczytywał sytuację.
Nie był ślepo wpatrzony w szefa, widział jego wady, ale zamiast go krytykować, starał się
kompensować jego braki. Gdy sposób bycia prezesa budził sprzeciw, niczym bufor łagodził
zderzenia i przekonywał pracowników, że to nie ma znaczenia dla ich pracy. Wykorzystywał
silne strony prezesa – jego talent, posiadanie wizji i twórcze działanie.
Człowiek ten skoncentrował się na swoim kręgu wpływu. On także traktowany był jak
chłopiec na posyłki, ale robił znacznie więcej, niż się po nim spodziewano. Przewidywał
potrzeby szefa. Wyczuwał przedmioty jego najwyższej troski, kiedy więc dostarczał
informacji, o które go proszono, dawał też analizę sytuacji i proponował konkretne
posunięcia.
Na jednej z regularnych sesji doradczych prezes powiedział do mnie:
– Nie masz pojęcia, Stephen, co ten człowiek robi. Nie tylko daje mi informacje, o które
proszę, ale także informacje, które mogą się przydać, dokładnie to, czego potrzebuję. W
ostatniej analizie sytuacji uwzględnił to wszystko, nad czym sam się zastanawiałem, dając
kilka propozycji rozwiązania. Propozycje wynikają z analizy, a analiza jest zgodna z
danymi. Nadzwyczajne! Jak to dobrze, że choć o jego dział mogę być spokojny.
Na następnej naradzie znowu było: „Zrób to... zrób tamto" – do wszystkich... z
wyjątkiem jednego człowieka. Do niego szef zwracał się: „Co o tym myślisz?" Krąg
wpływu tego człowieka wzrósł. W przedsiębiorstwie wrzało. Na korytarzach reaktywne

umysły miotały teraz mściwe strzały w kierunku proaktywnego kolegi.
Zwalnianie siebie od odpowiedzialności leży w naturze ludzi reaktywnych. Znacznie
bezpieczniej jest powiedzieć: „Nie jestem za to odpowiedzialny". Jeśli powiem: „Jestem
odpowiedzialny", być może będę musiał powiedzieć: „Jestem nieodpowiedzialny". Trudno
byłoby się przyznać, że mogąc wybierać reakcje, wybrałem taką, która dała negatywne
rezultaty, trudno tym bardziej, że przez lata zwalniałem siebie z odpowiedzialności, kładąc
to na karb wad innych.
Zatem członkowie zarządu przedsiębiorstwa skoncentrowali się na wyszukiwaniu
kolejnych danych, amunicji do strzelania, nowych dowodów wyjaśniających, dlaczego nie
są odpowiedzialni.
Ich kolega był jednak proaktywny także w stosunku do nich. Stopniowo jego krąg
wpływu rozszerzał się w ich stronę. Wzrósł do tego stopnia, że w końcu nikt w
przedsiębiorstwie – włącznie z prezesem – nie zrobił żadnego istotnego posunięcia bez
wiedzy i aprobaty tego człowieka. Sam prezes nie czuł zagrożenia, ponieważ siła
podwładnego uzupełniała jego siłę, a kompensowała słabości. Miał zatem moc dwojga
ludzi – uzupełniający się zespół.
Sukces człowieka, o którym mowa, nie zależał od okoliczności. Wielu innych było w tej
samej sytuacji. Różnica leżała w wyborze reakcji, w skoncentrowaniu się na pracy w kręgu
wpływu.
Niektórzy uważają, że proaktywny znaczy napastliwy, agresywny czy niewrażliwy; nie o
to chodzi. Ludzie proaktywni nie stosują agresji. Są rozsądni, kierują się wartościami,
obserwują rzeczywistość i wiedzą, czego ona wymaga.
Na przykład Gandhi. Podczas gdy jego oskarżyciele krytykowali go w izbach
parlamentu, że nie dołączył do ich „kręgu retorycznego zainteresowania", potępiając
Imperium Brytyjskie za uzależnienie Hindusów, on na polach ryżowych spokojnie, pomału i
niedostrzegalnie powiększał swój krąg wpływu wśród wieśniaków. Zyskiwał w kraju coraz
większe poparcie i zaufanie. Choć nie miał biura ani pozycji politycznej, współczuciem,
odwagą, postem oraz siłą moralnej perswazji rzucił w końcu Anglię na kolana, łamiąc
polityczną przewagę trzystu milionów ludzi siłą swojego ogromnie powiększonego kręgu
wpływu.

„MIEĆ" I „BYĆ"
Jednym ze sposobów określenia, w którym kręgu znajdują się nasze troski, jest
odróżnianie m i e ć od

być. Krąg

z a i n t e r e s o w a n i a wypełniony jest

czasownikiem m i e ć w różnych formach.
„Będę szczęśliwy, gdy będę miał spłacony dom".
„Byłoby inaczej, gdybym miał innego szefa".
„Gdybym miała bardziej cierpliwego męża..."
„Gdybym miał bardziej posłuszne dzieci..."
„Gdybym miał skończone studia..."
„Gdybym mogła mieć więcej czasu dla siebie..."
Krąg wpływu wypełniony jest odmianą czasownika b y ć – mogę być bardziej cierpliwy,
b ę d ę mądrzejszy, będę bardziej czuły. To jest skoncentrowanie się na charakterze.
Tak naprawdę prawdziwym p r o b l e m e m jest każda myśl, że przyczyna problemu
leży „tam" – na zewnątrz. Pozwalamy w ten sposób, by kierowały nami czynniki
zewnętrzne. Paradygmat zmiany to paradygmat „na zewnątrz", który zakłada, że abyśmy
mogli zmienić się sami, musi się zmienić coś na zewnątrz nas.
Podejście proaktywne to zmiana od wewnątrz: być innym i przez to wpływać pozytywnie
na to, co jest na zewnątrz – mogę być bardziej zaradny, będę pilny, będę bardziej twórczy,
będę lepiej współpracować.
Jedną z moich ulubionych historii jest opowieść ze Starego Testamentu, która – obok
innych – stanowi kanwę tradycji judeochrzeicijańskiej. Jest to opowieść o Józefie, którego
bracia sprzedali w niewolę egipską, gdy miał siedemnaście lat. Można by oczekiwać, że
będąc już sługą Putyfara, łatwo pogrąży się w użalaniu nad sobą, i koncentruje na wadach
swoich braci i władców i na wszystkim, czego go pozbawiono. Jednak Józef był
proaktywny, pracował nad być. Po krótkim czasie prowadził już gospodarstwo Putyfara, a
ten ufał mu tak bardzo, że oddał mu pod zarząd wszystko, co posiadał. Przyszedł dzień, w
którym Józef w trudnej sytuacji odmówił pójścia na kompromis ze swoją uczciwością. W
rezultacie niesłusznie skazano go na trzynaście lat więzienia. Jednak dalej był proaktywny.
Pracował w wewnętrznym kręgu nad być, zamiast nad mieć, i wkrótce zarządzał
więzieniem, a w końcu całym narodem egipskim, jako drugi po faraonie.
Wiem, że taka zmiana paradygmatu jest dla wielu ludzi wręcz dramatyczna. Znacznie

łatwiej winić za własny bezwład innych ludzi, okoliczności czy uwarunkowania. A przecież
to my sami jesteśmy odpowiedzialni – „zdolni do odpowiedzi"– za kontrolę nad własnym
życiem i towarzyszącymi mu okolicznościami. Odpowiedzialność tę możemy wykształcić w
sobie, pracując nad naszym być, nad tym, jacy jesteśmy.
Jeśli mam problemy w małżeństwie, to co osiągnę, wyliczając bez końca grzechy mojej
żony? Mówiąc, że nie jestem za to odpowiedzialny, robię z siebie bezsilną ofiarę;
demobilizuję się i wtłaczam w sytuację bez wyjścia. Zmniejszam też przez to swój wpływ
na żonę, a moje narzekania, krytyka i oskarżenia utwierdzają ją tylko w jej wadach. Mój
krytycyzm gorszy jest niż okoliczności, które chcę zmienić. Zdolność do pozytywnego
wpływu na sytuację więdnie i umiera.
Jeżeli naprawdę chcę poprawić swoją sytuację, pracuję nad tym, nad czym mam
kontrolę – nad sobą. Nie usiłuję zmienić żony, lecz koncentruję się na swoich wadach.
Staram się być wspaniałym partnerem, źródłem bezwarunkowej miłości i wsparcia. Miejmy
nadzieję, że żona odczuje siłę proaktywnego przykładu i odwzajemni się tym samym. A jeśli
nawet nie, najlepiej wpłynę na tę sytuację, jeśli podejmę pracę nad sobą, nad moim być.
Pracować we własnym kręgu wpływu można w przeróżny sposób – można być lepszym
słuchaczem, być bardziej czułym partnerem, być lepiej współpracującym i bardziej
oddanym

pracownikiem.

Czasami

najbardziej

proaktywne

zachowania

to

być

szczęśliwym – po prostu szczerze się uśmiechać. Zarówno szczęście, jak i nieszczęście są
proaktywnymi wyborami. Są pewne zjawiska, choćby pogoda, które nigdy nie znajdą się w
naszym kręgu wpływu. Jednak jako ludzie proaktywni nosimy ze sobą własną pogodę, i tę
fizyczną, i społeczną. Jesteśmy szczęśliwi i akceptując to, na co nie mamy wpływu,
koncentrujemy nasze wysiłki tam, gdzie możemy coś zrobić.

DRUGI KONIEC KIJA
Zanim całkowicie skoncentrujemy życie na kręgu wpływu, musimy rozważyć
zasługujące na głębsze przemyślenie dwa zjawiska z kręgu zainteresowania –
konsekwencje i błędy.
Chociaż mamy prawo wybierać nasze działania, ich konsekwencji wybierać nie możemy.
Rządzą się one naturalnymi prawami. Są na zewnątrz, w kręgu zainteresowania. Możemy
podjąć decyzję, by stanąć naprzeciw pędzącego pociągu, ale nie my decydujemy, co się z
nami stanie, gdy pociąg w nas uderzy.

Możemy podjąć decyzję o nieuczciwości w pracy zawodowej. Społeczne konsekwencje
zależą od tego, czy zostaniemy zdemaskowani czy nie, ale naturalne konsekwencje dla
naszego charakteru są ustalone.
Zachowanie podlega naturalnym prawom. Życie w harmonii z tymi prawami powoduje
konsekwencje pozytywne, naruszenie praw – konsekwencje negatywne. Mamy wybór
reakcji na daną sytuację, ale zarazem wybieramy towarzyszące im konsekwencje. „Kiedy
podnosimy jeden koniec kija, podnosimy także drugi".
Bez wątpienia zdarzało nam się w życiu podnieść – jak się później okazało – zły kij.
Dokonane wybory przyniosły konsekwencje, których wolelibyśmy raczej uniknąć. Gdyby
dane nam było dokonać powtórnego wyboru, postąpilibyśmy inaczej. Takie niewłaściwe
wybory nazywamy błędami i jest to drugie zjawisko, które wymaga głębszego
przemyślenia.
Dla tych, co wciąż żałują, najpotrzebniejszym może ćwiczeniem proaktywności jest
uświadomienie sobie, że popełnione błędy także należą do zewnętrznego kręgu
zainteresowania. Nie możemy ich cofnąć ani odrobić, nie możemy kontrolować ich
konsekwencji.
Jeszcze w szkole, grając w futbol amerykański, jeden z moich sy nów miał własny
„sposób" na to, aby popełnione przez graczy błędy nie wpływały na jego psychiczne
nastawienie – pomiędzy kolejnymi zagraniami niejako naciągał i puszczał swoją opaskę na
nadgarstku, pozostawiając błędy w przeszłości, tak by nie miały wpływu na dalszą grę.*
Proaktywny stosunek do błędów polega na ich szybkim zrozumieniu, poprawieniu i
wyniesieniu z nich nauki. Takie zachowania dosłownie zmieniają porażkę w sukces.
„Sukces – powiedział założyciel IBM, T. J. Watson – jest po drugiej stronie porażki".
Niezauważanie błędów, niepoprawianie ich i niewyciąganie z nich wniosków na
przyszłość jest także błędem. Zwykle prowadzi to do oszukiwania i usprawiedliwiania
samego siebie, często powoduje uciekanie się do racjonalizacji (rozsądnych kłamstw),
zarówno w stosunku do siebie, jak i do innych. Ten drugi błąd – tuszowanie – nadaje
pierwszemu nieproporcjonalnie duże znaczenie, wzmacnia go i o wiele bardziej szkodzi
naszemu „ja".
Ani działania innych, ani nawet własne błędy nie ranią nas tak bardzo, jak nasza na nie
odpowiedź. Próba złapaniu jadowitego węża, który nas ugryzł, spowoduje tylko rozejście
* Z fragmentu opisującego, jakie błędy popełniano, ujęłam jego istotę – chodzi o symboliczne oderwanie się
od błędów. Inne tłumaczenie tego fragmentu wymagałoby wgłębienia się w zasady gry futbolu amerykańskiego.

się trucizny po całym organizmie. Znacznie lepiej podjąć natychmiastowe kroki w kierunku
pozbycia się trucizny.
Od naszej odpowiedzi na błąd zależy, jaka sytuacja po nim nastąpi. Jeśli natychmiast
zauważymy i naprawimy błąd, to nie będzie miał on negatywnego wpływu na przyszłość, a
my wzmocnimy siebie.

PODEJMOWANIE I DOTRZYMYWANIE ZOBOWIĄZAŃ
W samym sercu kręgu wpływu leży zdolność do podejmowania i dotrzymywania
zobowiązań i obietnic. Podejmowanie zobowiązań w stosunku do siebie samych i innych
oraz nasze spójne działanie w myśl tych zobowiązań stanowią istotę i najczystszy przejaw
proaktywności.
Jest

to

również

istota

samoświadomość

i

naszego

wzrastania.

Dzięki

temu,

że

posiadamy

s u m i e n i e , stajemy się świadomi zarówno naszych

słabych stron, jak i tych, które można rozwinąć, a także tych, które należy zmienić lub
wyeliminować z naszego życia. Następnie, z udziałem w y o b r a ź n i

i

w o l i do

działania na tych polach – podejmując postanowienia, ustalając cele i będąc im wiernym –
budujemy siłę charakteru, naturę, dzięki której osiągniemy wszelkie inne dobre rzeczy w
życiu.
Stajemy wtedy przed dwiema możliwościami przejęcia natychmiastowej kontroli nad
swoim życiem. Możemy p o c z y n i ć o b i e t n i c e – i dotrzymać ich, lub u s t a l i ć
c e l – i pracować nad jego osiągnięciem. Zobowiązując się i wywiązując ze zobowiązań,
nawet tych najmniejszych, budujemy podstawy spójności wewnętrznej, która daje nam
świadomość samokontroli oraz zachętę i siłę do przyjmowania coraz większej
odpowiedzialności za nasze życie. Obiecujemy i dotrzymujemy obietnic sobie i innym, krok
po kroku nasz honor staje się silniejszy niż nastroje.
Władza nad podejmowaniem i realizowaniem zobowiązań w stosunku do siebie jest
istotą rozwoju podstawowych nawyków skutecznego działania. Wiedza, umiejętności i
pragnienie podlegają naszej kontroli. Możemy pracować nad każdym z tych obszarów, by
tworzyły harmonijną całość. Powiększając pole ich zgodnej współpracy, coraz bardziej
przyswajamy zasady, na których oparte są nawyki, i tworzymy siłę charakteru
umożliwiającą nam harmonijne posuwanie się w kierunku coraz większej zdolności
skutecznego działania.

TRZYDZIESTODNIOWY TEST PROAKTYWNOŚCI
Aby docenić i rozwinąć proaktywność, nie musimy przechodzić przez doświadczenia
Frankla z obozu śmierci. Proaktywna zdolność do radzenia sobie z ekstremalnymi
sytuacjami życiowymi rozwija się przez zwyczajne codzienne wydarzenia. Przez to, jak
dotrzymujemy zobowiązań, jak zachowujemy się w ulicznym korku, jak traktujemy
irytującego klienta czy nieposłuszne dziecko. Przez sposób widzenia naszych problemów i
przez to, na czym skupiamy energię. Przez nasz język.
Namawiam cię do przetestowania zasady proaktywności w ciągu trzydziestu dni. Po
prostu spróbuj i zobacz, co się stanie. Przez trzydzieści dni pracuj tylko w kręgu wpływu.
Podejmuj zobowiązania i wywiązuj się z nich. Bądź latarnią, nie sędzią. Bądź wzorem, nie
krytykiem. Bądź częścią rozwiązania, nie częścią problemu.
Wypróbuj tę zasadę w małżeństwie, w rodzinie, w pracy. Nie dyskutuj nad słabościami
innych. Nie dyskutuj nad własnymi. Jeśli popełnisz błąd, dostrzeż go jak najszybciej,
napraw i wyciągnij z niego naukę. Nie popadaj w obwiniający, oskarżający nastrój. Pracuj
nad tym, nad czym masz kontrolę. Pracuj nad sobą. Nad b y ć .
Spójrz na wady innych ze współczuciem, nie z oskarżeniem. Nie ma znaczenia to, czego
inni nie robią ani co powinni robić. Ważna jest twoja samodzielnie wybrana reakcja na daną
sytuację i to, co ty powinieneś robić. Jeśli zorientujesz się, że widzisz problem „na
zewnątrz", natychmiast zmień sposób myślenia. To takie myślenie jest problemem.
Ludzie, którzy ćwiczą swoją zarodkową wolność dzień po dniu, zwiększają ją pomału.
Ci, którzy tego nie robią, stwierdzą, że zanika. Będą grać według scenariuszy napisanych
przez rodziców, kolegów i społeczeństwo.
Jesteśmy odpowiedzialni za skuteczne działanie w życiu, za nasze szczęście, a
ostatecznie, powiedziałbym nawet, za większość okoliczności.
Samuel Johnson powiedział: „Fontanna zadowolenia wytryska z umysłu; a ten, co
posiadł tak małą wiedzę o ludzkiej naturze, że szuka szczęścia przez zmianę czegoś innego
niż własnych skłonności, zmarnuje życie na bezowocnych wysiłkach i pomnoży żal, którego
chciał się pozbyć".
Świadomość odpowiedzialności – zdolności do odpowiedzi – jest podstawą skutecznego
działania i każdego omawianego tu nawyku wiodącego do skuteczności.

PROPOZYCJE PRAKTYCZNE
1. Przez cały dzień wsłuchuj się w swój język i język ludzi z twojego otoczenia. Jak
często stosujesz i słyszysz reaktywne zwroty typu: „ach, gdybym tylko", „nie mogę" lub
„muszę"?
2. Znajdź sytuację, której wkrótce możesz się spodziewać, na którą zwykłeś reagować
reaktywnie. Przemyśl ją pod kątem kręgu wpływu. Jak mógłbyś się zachować, aby było to
działanie proaktywne? Wyobraź sobie dokładnie tę sytuację i siebie zachowującego się
proaktywnie. Przypomnij sobie o odstępie pomiędzy bodźcem i reakcją. Podejmij
zobowiązanie, aby ćwiczyć wolność wyboru.
3. Wybierz jakiś frustrujący cię problem z zawodowego lub osobistego życia. Określ, czy
podlega kontroli bezpośredniej, pośredniej czy w ogóle nie podlega twojej kontroli. Określ
pierwszy krok, który należy zrobić, aby rozwiązać problem, i... zrób ten krok.
4. Podejmij próbę trzydziestodniowego testu proaktywności. Zwracaj uwagę na zmiany
w twoim kręgu wpływu.

NAWYK DRUGI

ZACZYNAJ Z WIZJĄ KOŃCA

Współzależność
Staraj się naj pierw zrozumieć, potem by ć ZWYzrozum iany

7. Ostrzenie piły

5

CIĘST WO
PUBLICZNE

Synergia
6

Myśl w kategoriach
wygrana-wygrana
4

Niezależność
3.
Rób najpierw
to, co najważniejsze

ZWYCIĘST WO
1.
2.
P RYWATBądź
Zaczynaj
NE
proaktywny
z wiją końca

Zależność

ZASADY PRZEWODNICTWA*
To, co za nami, i to, co przed nami,
ma niewielkie znaczenie
w porównaniu z tym, co jest w nas.
OLIVER WENDELL HOLMES

Znajdź, proszę, czas na przeczytanie następnych kilku stron, tak abyś był sam i aby nikt
ci nie przeszkadzał. Nie myśl o niczym z wyjątkiem tego, o czym będziesz czytał, i tego, o
co cię poproszę. Nie myśl o swoim harmonogramie, pracy, rodzinie czy przyjaciołach. Skup
się na tym, co piszę, i naprawdę otwórz swój umysł.
Oczami wyobraźni zobacz siebie idącego na pogrzeb kogoś bliskiego. Wyobraź sobie, jak
jedziesz do kościoła, parkujesz samochód i wysiadasz z niego. Wchodzisz do kościoła,
słyszysz łagodne dźwięki organów, widzisz kwiaty. Dookoła twarze rodziny i przyjaciół.
Zebranych przepełnia smutek po stracie, ale i radość, że znali zmarłego.
Podchodzisz do trumny, zaglądasz do niej i nagle... stajesz twarzą w twarz ze sobą. To
twój pogrzeb – za trzy lata od dziś. A ludzie ci przyszli, by cię uczcić, wyrazić miłość i
wdzięczność za twoje życie.
Zajmujesz miejsce w ławce. Czekając, aż zacznie się uroczystość, zaglądasz do programu
uroczystości pogrzebowej. Będzie czworo mówców. Pierwszy reprezentuje Twoją rodzinę,
tę najbliższą i dalszą – dzieci, braci, siostry, bratanków, siostrzenice, ciotki i wujów,
kuzynów i dziadków, którzy przybyli tu z całego kraju. Drugi mówca to jeden z twoich
przyjaciół, ktoś, kto naprawdę może dużo o tobie powiedzieć. Trzeci jest z twojej pracy, a
* W oryginale leadership; tłumaczę to zamiennie —jako przewodzenie i jako kierowanie. Słowa „kierowanie" używam
zwłaszcza w kontekście zawiadywania swoim życiem, „przewodzenia" sobie. W języku polskim od dawna istnieją
słowa: kierownictwo, kierowniczy, kierowanie, nie widzę więc powodu, by w ujęciu menedżerskim i społecznym
wprowadzać militarnie brzmiące „przywództwo" i „przywódcze". Ponieważ w polskiej literaturze dotyczącej
samorozwoju przyjęło się słowo „przewodnictwo" (lub przewodzenie), posługiwać się będę oboma słowami zamiennie.

czwarty z kościoła czy też organizacji społecznej, w której działasz.
A teraz dobrze się zastanów. Co chciałbyś usłyszeć od każdego z mówców o sobie i
swoim życiu? Jakiego męża i ojca czy jaką żonę i matkę chciałbyś ujrzeć w ich słowach?
Jakim synem, córką czy kuzynem chciałbyś być? Jakim przyjacielem? Jakim kolegą z
pracy?
Jak chciałbyś, by postrzegali twój charakter? O jakich twoich osiągnięciach i
wkładach chciałbyś, by pamiętali? Popatrz na tych, którzy cię otaczają. W jaki sposób
chciałbyś wpływać na ich życie?
Zanim zaczniesz czytać dalej, poświęć kilka minut na zanotowanie tego, co czujesz.
Ułatwi ci to znacznie zrozumienie drugiego nawyku.

